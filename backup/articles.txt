Zozo o anḓadza aḽibamu yawe ntswa.


Ramuzika a ḓivheaho wa tshingondo Zozo, o anḓadza aḽibamu yawe ye yavha yo lindelwa nga vhatevheli vhawe.Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Lwa tshivhalo kha ṅwaha wa 2023, ramuzika wa muzika wa Rhumba (tshingondo) Joseph Mbiza, o fulufhedzidza vhatevheli vhawe aḽibamu. Fhedzi naho zworalo, o kundelwa u swikelela pfulufhedziso iyo. Aḽibamu iyi ye vhatevheli vhawe vhavha vhoi lindela, yo anḓadzwa nga Lavhuṱanu ḽa malo Thafamuhwe. Aḽibamu iyo i vhidzwa "Thavha Volume 18". Josheph ndi muimbi ane a ḓivhea nga ḽa Zozo kha nḓowetshumo ya muzika.
Iyi aḽibamu ndi ine ya tevhela aḽibamu ya “Volume 17 – Muvhango Africa”, ye ya anḓadzwa minwaha miṋa yo fhiraho. Thavha Vole 18 yo kanḓiswa nḓuni dza muzika dza Trutone ngei Harare, kha ḽa Zimbabwe, nga Jabulani Ndlovu, ya khwinifhadzwa nga Dave Segal wa nnḓu dzau kanḓisa muzika dza Forest Studio ngei Durban. Yo sikwa nga nyimbo dza malo hu tshi katelwa "Thavha", "Mufunwa wanga", na "Zimbabwe". Nyimbo dza Zozo ndi dzine dza amba nga ha sialala, hone dzi shela mulenzhe zwihulu khau khwinifhadza matshilo a vhathu.
Zozo uri khae u ṅwala muzika ndi zwithu zwine zwa dzhia tshifhinga tshilapfu. “Ndi imba nga ha zwine vhathu vha ṱangana nazwo ḓuvha ḽiṅwe na ḽiṅwe. Mulaedza uda kha nne, hone nda tea u u bvisela vhathuni hune miṅwe ya milaedza ya ḓisela vhathu dzi thandululo kha khaedu dzine vhavha vha khou ṱangana nadzo tshifhinga tshothe. Lwa minwaha nga hone u shumisa muzika, ndo no thusa vhaswa, vhaaluwa, na vhaṅwe vhanzhi kha khaedu dzavho. Ndi ḓo bvela phanḓa na mushumo uyu arali ndi khaḓi imba. Ndi ḓo dzulela u shumisa nḓila yanga yau bveledza milaedza nga kha muzika lwa minwaha i ḓaho,” a amba.
O engedza ḽauri u tswelwa muzika nga vhathu vhane vha u rengisa tshiṱaraṱani ndi khaedu ine vhaimbi vha khou ṱangana nayo. “Athi shumisi nnḓu dza u kanḓisa muzika dzine dzavha dzo itwa mahayani, hone idzi khulwane dzia dura. Ri kombetshedzea u xetshelwa nga masheleni nga hone u tswelwa mizika yashu,” a amba.
Uya nga Zozo, aḽibamu ntswa ndi ine ya ḓo nea vhathu vhane vha khou ṱoḓa u nyama ṱhuṱhuwedzo arali vha khou ṱangana na dzi khaedu. “Naho vha ḓi wana vhe fhasi ha mutsiko kha khaedu dzavho, vha songo nyama, hu na thandululo kha zwithu zwoṱhe,”a engedza.
Zozo u bva kusini kwa Chiredzi, Zimbabwe hone o swika kha vhupo ha Vhembe nga ṅwaha wa 1994. Ono dzula fhethu ho fhambanaho fhedzi muḓi wawe u Shayandima. Oḓi sikela dzina nga luimbo lwa “Ele Wanga”, na dziṅwe dze a sika na ulo luimbo. Muzika wawe u wanala kha zwileludzi zwa muzika zwoṱhe.



==================================================
Zozo o anḓadza aḽibamu yawe ntswa.


Ramuzika a ḓivheaho wa tshingondo Zozo, o anḓadza aḽibamu yawe ye yavha yo lindelwa nga vhatevheli vhawe.Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Lwa tshivhalo kha ṅwaha wa 2023, ramuzika wa muzika wa Rhumba (tshingondo) Joseph Mbiza, o fulufhedzidza vhatevheli vhawe aḽibamu. Fhedzi naho zworalo, o kundelwa u swikelela pfulufhedziso iyo. Aḽibamu iyi ye vhatevheli vhawe vhavha vhoi lindela, yo anḓadzwa nga Lavhuṱanu ḽa malo Thafamuhwe. Aḽibamu iyo i vhidzwa "Thavha Volume 18". Josheph ndi muimbi ane a ḓivhea nga ḽa Zozo kha nḓowetshumo ya muzika.
Iyi aḽibamu ndi ine ya tevhela aḽibamu ya “Volume 17 – Muvhango Africa”, ye ya anḓadzwa minwaha miṋa yo fhiraho. Thavha Vole 18 yo kanḓiswa nḓuni dza muzika dza Trutone ngei Harare, kha ḽa Zimbabwe, nga Jabulani Ndlovu, ya khwinifhadzwa nga Dave Segal wa nnḓu dzau kanḓisa muzika dza Forest Studio ngei Durban. Yo sikwa nga nyimbo dza malo hu tshi katelwa "Thavha", "Mufunwa wanga", na "Zimbabwe". Nyimbo dza Zozo ndi dzine dza amba nga ha sialala, hone dzi shela mulenzhe zwihulu khau khwinifhadza matshilo a vhathu.
Zozo uri khae u ṅwala muzika ndi zwithu zwine zwa dzhia tshifhinga tshilapfu. “Ndi imba nga ha zwine vhathu vha ṱangana nazwo ḓuvha ḽiṅwe na ḽiṅwe. Mulaedza uda kha nne, hone nda tea u u bvisela vhathuni hune miṅwe ya milaedza ya ḓisela vhathu dzi thandululo kha khaedu dzine vhavha vha khou ṱangana nadzo tshifhinga tshothe. Lwa minwaha nga hone u shumisa muzika, ndo no thusa vhaswa, vhaaluwa, na vhaṅwe vhanzhi kha khaedu dzavho. Ndi ḓo bvela phanḓa na mushumo uyu arali ndi khaḓi imba. Ndi ḓo dzulela u shumisa nḓila yanga yau bveledza milaedza nga kha muzika lwa minwaha i ḓaho,” a amba.
O engedza ḽauri u tswelwa muzika nga vhathu vhane vha u rengisa tshiṱaraṱani ndi khaedu ine vhaimbi vha khou ṱangana nayo. “Athi shumisi nnḓu dza u kanḓisa muzika dzine dzavha dzo itwa mahayani, hone idzi khulwane dzia dura. Ri kombetshedzea u xetshelwa nga masheleni nga hone u tswelwa mizika yashu,” a amba.
Uya nga Zozo, aḽibamu ntswa ndi ine ya ḓo nea vhathu vhane vha khou ṱoḓa u nyama ṱhuṱhuwedzo arali vha khou ṱangana na dzi khaedu. “Naho vha ḓi wana vhe fhasi ha mutsiko kha khaedu dzavho, vha songo nyama, hu na thandululo kha zwithu zwoṱhe,”a engedza.
Zozo u bva kusini kwa Chiredzi, Zimbabwe hone o swika kha vhupo ha Vhembe nga ṅwaha wa 1994. Ono dzula fhethu ho fhambanaho fhedzi muḓi wawe u Shayandima. Oḓi sikela dzina nga luimbo lwa “Ele Wanga”, na dziṅwe dze a sika na ulo luimbo. Muzika wawe u wanala kha zwileludzi zwa muzika zwoṱhe.



==================================================
Khuḓano nga ha gethe nntswa Kruger National Park yo tandululwa


U bva kha monde ndi neḓoro mufareli vha masipala wa tshiṱiriki tsha Vhembe, Vho Tintswalo Bila, tshanḓa tsha minisiṱa wa vhuendeli Vho Amos Fish Mahlalela na neḓorobo vha Collins Chabane Vho Shadrack Maluleke vhe getheni ḽa Shangobni.Tshifanyiso nga: Kaizer Nengovhela
Tshiṱori nga: Kaizer Nengovhela. Ṱhalutshedzo nga: Khathutshelo Raliphaswa.
Khuḓano ye yavha i hone nga ha u vheiwa ha gethe ntswa vhugalaphukha ha Kruger National Park, gethe ya Shangoni, yo tandululwa hone zwa zwino vho no thoma u shuma. Izwi zwo ambiwa nga tshanḓa tsha minisiṱa wa zwa vhuendela vhupo, Vho Amos Fish Mahlalela. Vhovha vhe tshipiḓa tsha vhaimeleli vhe vha dalela fhethu afho tsini na kusi kwa Mtititi vha tshi ṱola nḓila ine tshumelo ya khou tshimbila ngayo.
Lwendo ulwo lwovha lwo katela neḓorobo vha masipala wa Collins Chabane Vho Shadrack Maluleke, neḓorobo mufareli vha masipala wa tshiṱiriki tsha Vhembe, mukhantselera Vho Tintswalo Bila, na neḓorobo vha Mopane Vho Pule Shai.
Nga nwaha wa 2016, vha muhasho wa vhuendela mashango na vhupo vho netshedza masheleni a swikaho miḽiyoni ya fumbili-ṱhanu wa dzi rannda u lambedza tshumelo yau fhaṱa gethe iyo, fhedzi tshumelo iyo ya imiswa ngauri huvha hu na khuḓano vhukati ha vhadzulapo vha masipala wa Collins Chabane na vha Greater Giyani, sa izwi vhovha vha khou ṱoḓa u vhuedzwa vhoṱhe.
“Fhethu he vhavha hotwa u vhea gethe iyi ntswa ndi mithara muthihi ubva kha gethe ine ya shumiswa zwino nga vhashumi vha SANParks,” hu amba Vho Mahlalela. Vhari gethe iyo yo no shumiswa nga vhashumi vha vhugalaphukha ha Kruger National Park lwa minwaha ya tshivhalo hone yo twa kha thungo lwa devhula ha mulambo wa Shingwedzi tsini na kusi kwa Altein. Kusi uku, hune ha dzula vhadzulapo vha Mtititi, ndi khiḽomithara dza fuṱhanu-raru kha vhubvaḓuvha ha Thohoyandou na khiḽomithara dza furaru-na-nthihi ubva devhula-vhubvaḓuvha ha Giyani hone ndi tsini kha vhathu vha bvaho kha ḓorobo ya Tshitandani.
Tshanḓa tsha minisiṱa vho amba uri hovha na muṱangano wa vhafaramikovhe gammbani ya Mopani rest, he ha swikelelwa Thandululo ye vhathu vhoṱhe vha swikelela khau tendelana khauri gethe iyo iḓo vheiwa ngafhi. “Vhaimeleli vhoṱhe vhovha vhe hone muṱanganoni, hone vho tendelana he thandululo ine ya ḓo vhuedza vhathu vhoṱhe nga u vulwa ha gethe iyo,”
Muthu vhe vha vha livhuwa zwihulu ndi Vhamusanda Vho Livhuwani Matsila vhane vhavha murado wa bodo ya SANParks, kha u vha thusa u tandulula khudano ye yavha i hone.”Ho swikelelwa thendelano ya hune ha do vulwa hone gethe iyo husina u thithiswa. Miṱangano ya tshivhalo vhukati ha vha Mtititi-Madonsi ,Shangoni, vha muhasho wa vhuendela vhupo, na vha SANParks, he vha swikelela kha uvha na thandululo hune vha ḓoya u ṱola tshumelo nga ṅwedzi,” vha amba.
Vho Mahlalela vhari tshumelo yo tikedzwa nga miraḓo yoṱhe ye yavha ina dzi mbilaelo sa izwi zwi tshi ḓo thusa u sika mishumo nau alusa ikonomi yapo kha vhoṱhe vhadzulapo vha masipala wa tshiṱiriki tsha Vhembe na masipala wa tshiṱiriki tsha Mopani.
Vho engedza uri vha ḓovha na nyambedzano na vha dzhendedzi ḽa bada fhano Limpopo uri vha fhaṱe bada i swikaho getheni ya Shangoni ine yavha khiḽomithara dza fuina-ṱahe.


==================================================
Munna wa Tsianda vho vhulawa lwa tshiṱuhu nga giraindara


Munnaavhane Vho Takalani Magodi, vhe vha vhulawa ngau tsheiwa nga giraindara. Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.            Vhadzulapo vha Tsianda vho vuswa nga masinḓambilu nga Sondaha ya ḽa fumi Thafamuhwe musi vha tshi pfa nga ha u vhulawa ha munna wa vhupo uho. Mufu, Vho Takalani Magodi vha minwaha ya fuiṋa-na-mbili, vho vhulawa lwa tshiṱuhu ngau tou tshetshekwanywa nga giraindara.
Uya nga zwidodombedzwa zwe ra ṋeiwa zwone, Vho Magodi vhovha vhe nḓilani ya ubva tshipotoni tsha hanefho muvhunduni musi vha tshivha na khuḓano na vhanna vhararu, he muthihi wavho a ntsha giraindara a thoma uvha tshea lwa tshivhalo. Vho ḓou lovhela hanefho na zwenezwo.
Tshiwo itsho tshi shushaho tsho bvelela mafhandeni a Tsianda Mafhali nga madekwana a awara ya vhufumi. Uya nga muambeli wa mapholisa a tshiṱiriki tsha Vhembe W/O Vho Vuledzani Dathi vho khwaṱhisedza tshiwo, vhari vho vhigelwa tshiwo itsho he vha ṱavhanya vhaya he tshiwo tsha bvelela hone. Vhori vha tshi swika, vha wana mufu vho eḓela kha tivha ḽa malofha.
“Hu pfala uri vho tou tsheiwa nga giraindara u vhuya u swika vha tshi lovha. Tshivhangi tsha bulayo a tshi ḓivhei zwa zwino. Ho vulwa mulandu wa bulayo, hone ho no farwa muhumbulelwa wa minwaha ya furaru-na-ṱhanu,” vha amba.
Murado wa muvhundu uyo Vho Emmanuel Muofhe, vhane vha vha mudzulatshidulo vha tshiṱokofela tsha Blackstone – he Vho Magodi vhovha vhe muraḓo watsho – vhari vhovha na tshifhinga tshavhuḓi vhe na Vho Magodi fhethu havhudimbvumbusi ha Levubu musi tshiwo itshi tshi sa athu u bvelela. Vhari vhatshe vho shushea nausa kholwa uri Vho Magodi vho fhira fhano shangoni.
“Zwo ri shusha roṱhe. Vho Magodi vhovha vhe munna wa vhuthu nau dzulela u tshila zwavhuḓi na vhathu vhoṱhe vhane vhavha vhe tsini navho. Vhovha vhe na ndoro na pulane dza muṱa wavho, hone vho sia muraga. Nga mugivhela rovha ri khou haseledza nau sea nga ha mutambo wa Chiefs na Pirates wa mugivhela. Zwine zwa vhaisa zwihulu ndi uri muhumbulelwa ndi muthu ane nda mu ḓivha hone wa tsini tsini. Ovha e muthu wavhuḓi zwine nda balelwa u pfesesa uri ndi ngani o ita tshiṱuhu tshingafha kha Vho Magodi, zwine zwa tou rudza mbilu ndiuri o vhona vhukhakhi hawe a humbela u iswa tshiṱitshini tsha mapholisa he ramu fhelekedza na zwenezwo,” vha amba.
Vho Muofhe vhari vho ḓou dalelwa muṱa wo welwaho vha tshi isa ndiliso dzavho. “Ro vhaisala vhukuma, hone mulandu uyu ri ḓou vhea iṱo u swika ri tshi vhona vhulamukanyi. Ri ḓo fhumudzea ngau pfa muvhulai atshi ṱalutshedza uri ndi ngani o tou ita tshiṱuhu tshingafhangafha,” Vho Muofhe vha amba.
Muhumbulelwa, Edzisani Mamphogoro (35), oḓi vhonadza khothe ya madzhisiṱiraṱa wa Vuwani nga Ḽavhuvhili ḽa fumi-na-mbili Ṱhafamuhwe he a hweswa mulandu wa u vhulaha. Mulandu uyu wo fhiriselwa phanḓa kha ḽa furaru Lambamai uri vha bvele phanda na ṱhoḓisiso, hune a khou lindela e tshiṱokisini.


==================================================
Vhagudiswa vha khou ṱuṱuwedzwa u vhulunga maroroma


Vhagudiswa vha tshikolo tsha nṱha tsha Khakhu nga murahu hau wina kha muṱaṱisano wa maroroma.Tshifanyiso: Silas Nduvheni.
Tshiṱori nga: Silas Nduvheni. Ṱhalutshedzo nga: Khathutshelo Raliphaswa.
Vha masipala wa tshiṱiriki tsha Vhembe (VDM) vho farana zwanḓa na vha muhasho wa mveledziso ya ikonomi, vhupo na vhuendi (LEDET) na vha Yunivesithi ya Venda, vhovha na vhuṱambo hau pembelela ḓuvha ḽa maroroma kusini kwa Tshiheni nga ḽa fumbili-sumbe. Kha vhuṱambo uho ho anḓadzwa vhe vha kunda kha muṱaṱisano wa zwikolo wa zwa maroroma, Lake Funzdudzi.
Vho Muofhe Masutha, muofisiri vha bvaho kha LEDET, vho ṋea zwidodombedzwa nga vhuḓalo zwa muṱaṱisano uyo kha vhagudiswa vha bvaho kha zwikololo zwa u mona na kusi kwa Tshiheni, he vhari vhagudiswa vho eletshedza u sika nyanḓadzo nauḓi lugisela u amba nga ha vhundeme ha maroroma, vho sedza Lake Fundudzi na maroroma a tsini.
Vhe vha kunda kha tshiteṋwa tsha vhahulwane hovha vha tshikolo tsha nṱha tsha Khakhu. Mudededzi wavho, Vho Ailwei Mathabi, vhovha vho dala nga dakalo musi vha tshi pfa uri ndi vhone vhe vha kunda u fhira zwikolo zwoṱhe kha muṱaṱisano uyo. “Rovha ro ṋeiwa ndaela yau sedzulusa vhundeme hau tsireledza maroroma na nḓila dzine rine vhathu vhane ra dzula tsini na maroroma ra nga khwinifhadza maroroma ayo. Zwovha zwi tshenzhemo yavhuḓi kha vhagudiswa vhashu. Zwine zwa engedza dakalo lashu, ndiuri ro unda ranewa na lwendo. Ri nga nanga uya Mapungubwe kana vhugalaphukha ha Krugaer National Park,” vha amba.
Neḓorobo muhulwane vha masipala wa tshiṱiriki tsha Vhembe, mukhantselara Vho Freda Nkondo, vho ṱahisa nga vhuḓalo vhundeme hau tsireledza maroroma. “Ndi ita khuwelelo kha vharangaphanḓa vhoṱhe vha mivhunduni uri vha dzhie maga au funza nau ḓisa tshanduko kha vhadzulapo vha mivhunduni nga hau tsireledza maroroma,” vha amba.
Khosi Vho Thandululo Tshivhase vhari maroroma ndi a ndeme kha tshanduko ya vhupo. Vhari vhathu vha fanela u farisana khau vhulunga maroroma.
Zwikolo zwa fumi-na-mbili zwa ubva Tshiheni na vhupo ha tsini vho dzhenelela muṱaṱisano uyo. Tshikolo tshe tsha dzhia vhuimo hau thoma ndi tshikolo tsha fhasi tsha Tshidzivhe (kha mirole ya fhasi), tshikolo tsha fhasi tsha Tshidzivhe (tsha mirole ya vhukati) na tshikolo tsha nṱha tsha Khakhu (kha mirole ya nṱha)


==================================================
A rilwe na zwiito zwau tambudzana zwikoloni


Vhaṅwe vha vhagudiswa vhe vha ya mbulungoni ya Zwidofhela Nesthiungani vhe mavhiḓani a Khubvi.Tshifanyiso: Victor Mukwevho.
Tshiṱori nga:Victor Mukwevho. Ṱhalutshedzo nga: Khathutshelo Raliphaswa.
Mugudiswa wa tshikolo tsha nṱha tsha Silamela, Zwidofhela Netshiungani, we aḓi haṱula vhutshilo  nga Lavhuvhili ḽa fumbili-sumbe Luhuhi nga murahu hau tambudzwa tshikoloni nga vhaṅwe vhagudiswa o vhulungwa nga Sondaha mavhiḓani a Khubvi. Zwidofhela ovha e na minwaha ya fumi-na-rathi.
Vhafunzi vhe vha fara tshumelo ya mbulungoni iyo, Vhafunzi Vho Billy Mudau vho kaidza vhagudiswa vhane vha dzulela u tambudza vhaṅwe vhagudiswa zwikoloni uri vha ṱutshele kule na zwiito izwo zwine zwa ṋea vhaṅwe vhagudiswa mitsiko hune vha swika kha uḓi haṱula matshilo avho ngau kundelwa u konḓelela mitsiko iyo.
“Vhabebi vha vheiwe vho ni rumela zwikoloni uri ni gude nivhe na vhumatshelo havhuḓi, ṱutshelani u tambudza vhanwe vhagudiswa nga vheiwe,” vha amba.Vho engedza ḽauri kereke yavho i wanala nga murahu ha tshikolo itsho tsha Silemale, hone vha dzulela u ṱola nau vhona vhaṱhannga na vhasidzana vha tshi ṋenga vha shavha tshikoloni tshi sa athu u bva. “A nongo rumelwa u thoma miṱa ya vheiwe. Sedzanani na mishumo ya vheiwe ya tshikolo ni ṱutshele zwinwe zwa shango,” vha engedza.
Mudzulatshidulo vhadzangano lavhadzulapo( Siviki) ya Khubvi, Vho Tsumbedzo Ratshilumela, vho ita khuwelelo kha vhabebi uri vha fanela u tikedza vhana vhavho kha ngudo dzavho. “Khaedu ine ra ṱangana nayo kha tshikolo tsha Silemane ndiuri vhabebi avha tikedzi vhagudisi na muhasho wa pfunzo khau amba nga ha zwine vhagudiswa vha ṱangana nazwo zwikoloni,” vha ombedzela. Vha tshi amba vho sinyuwa vho ṱahisa ḽauri vhabebi naho vho rambiwa kha miṱangano zwikoloni avha vhonali kha miṱangano iyo.
“Zwa zwino ri tshi amba, ahuna khoro mbusi kha tshikolo itshi.  U tambudzana ha vhagudiswa kha tshikolo itshi zwo novha nḓowelo, hone ahuna zwine vhagudisi vha nga iti. Sa vhabebi, vha ḓipfa hani vha tshi swika hune vha vhulungwa ṅwana we a tou ḓi haṱula vhutshilo nga hone u vhangelwa mutsiko ngau tambudzwa nga ṅwana wavho?” vha vhudzisa mbudziso.
Vho engedza uri mishumo ya vhagudiswa tshikoloni i khou tsela fhasi nga dzi phesenthe kha kushumele kwavho ngauri vha dzulela u sedzana na u tambudzana ha vhagudiswa u fhira mishumo ya tshikolo. “Na mvelelo dza maṱiriki dzovha dzi sa takadzi naluthihi. Sa vhadzulapo vha Khubvi ri apfa ri tshi rwiwa nga ṱhoni. Lufu luthihi ndi mpfu nnzhi, hezwi zwau tambudzana ndi zwiito zwine zwa fanela u fhela zwino,” vha amba.



==================================================
Muḓivhalea wa phurofesa Vho Mulalo Doyoyo vho fhira fhano shangoni.


Munnaavhane phurofesa Vho Mulalo Reuben Doyoyo.Tshifanyiso tsho bveledzwa. (Screenshot from Carte Blanche YouTube channel - https://www.youtube.com/watch?v=27D4Kd41JBU)
Tshiṱori nga: Victor Mukwevho. Ṱhalutshedzo nga: Khathutshelo Raliphaswa.
Muṅwe wa vhathu vho funzeaho fhano kha ḽashu ḽa Afrika Tshipembe, Vho Mulalo Reuben Doyoyo vho fhira shangoni vhenḓuni yavho ngei Kyalami Estates, Johannesburg, vhege yo fhiraho.
Mukomana wavho, Vho Tshitokisi Bitches Doyoyo, vhori mathomoni a vhege ino vho ṱanganedza mafhungo au fhira fhano shangoni ha murathu wavho zwe zwa sia vha muṱa vho kwashea dzi mbilu zwihulu ngauri zwovha zwi songo lavhelelwa. Vhari muṅwe mukomana wavho, Vho Albert Doyoyo, vhari vho lingedza u founela Vho Mulalo kha ṱhingo yavho nga Lavhuraru ḽa vhege yo fhiraho, fhedzi vha si kone uvha wana kha ṱhingo. Vho ḓou thoma u vhilaela he vha kwama miṅwe miraḓo ya muṱa uri vha lingedze u vha wana na uya uvha ṱola muḓini wavho.
“Nga murahu hau balelwa roṱhe u vha wana kha ṱhingo, Vho Albert vho ḓou ya muḓini wavho u vha ṱola vhe na khaladzi ashu, Vho Tshifanyiso Doyoyo, ndi he vha wana mafhungo auri Vho Mulalo vho no fhira fhano shangoni,” vha amba.
Vho Doyoyo vho bebwa vha aluswa kusini kwa Vondwe he vha thoma pfunzo dzavho kha tshikolo tsha fhasi tshiṱuku tsha Vondwe nga ṅwaha wa 1977 vha ḓou fhirela kha tshikolo tsha fhasi tshihulwane tsha Tshidimmbini nga ṅwaha wa 1981. Vho ḓou thoma pfunzo dza tshikolo tsha nṱha kha tshikolo tsha nṱha tsha Tshidimbini nga ṅwaha wa 1984. Nga ṅwaha wa 1986 vho ḓou ya tshikoloni tsha nṱha tsha Mbilwi he vha ṱhaphudza maṱiriki yavho nga ṅwaha wa 1988.
Vhori zwezwo vha kha pfunzo dzavho dza nṱha gudedzini la Yunivesithi ya Western Cape, vhavha muofisiri wa nyambedzano wa khoro ya matshudeni vha Engineering, muimeleli wa tshiimiswa tsha vhainzhinia vha zwa u fhufha muyani vha Afrika Tshipembe, na mutumbuli wa sosaithi ya matshudeni a matshudeni ayo.
Vho ṱhaphudza pfunzo dzavho dza masiṱasi kha solid mechanics na applied mathematics nga ṅwaha wa 1995 na 1996 ngau tevhekana. Nga ṅwaha wa 1999, vho dou ṱanganedza vhuimo ha tsedzuluso dza vhudokotela ubva kha vhatshiimiswa tsha thekinoḽodzhi u khwinifhadza pfunzo dzavho kha applied mechanics.
Vha ḓo vhulungwa zwirabani zwa Vondwe nga Sondaha ya ḽa fumi-sumbe Thafamuhwe. Tshumelo ya mbulungo iḓo farewa hayani havho, u bva nga awara ya vhurathi nga matsheloni.


==================================================
Bepha ḽau thetshela mukumbi ḽe ḽa farelwa Ka-Bungeni.


Kha tshanḓa tsha monde ndi Hosi Given Bungeni, mudzulatshidulo vha nnḓu ya mahosi kha tshiṱiriki tsha Vhembe. Neḓorobo vha masipala wa tshiṱiriki tsha Vhembe, Vho Freda Nkondo, vho fara khali dzo dalaho mukumbi na neḓorobo mufareli wa masipala wa Collins Chabane Vho Elvis Lebea navho vho fara mukumbi we wavha u khou nwiwa kha bepha lau thetshela mukumbi.Tshifanyiso: Silas Nduvheni.
Tshiṱori nga: Silas Nduvheni. Ṱhalutshedzo nga: Khathutshelo Raliphaswa.
Nga Lavhuṱanu ḽa malo Thafamuhwe kusini kwa Bungeni hovha ho ḓala dakalo musi hu tshi tshiniwa mitshino ya sialala yaTshivenda na Xitsonga, u fana na tshigombela na xigubu, khathihi na uḓiphina nga uṅwa mukumbi. Vhuṱambo uho he havha ho farwa nga iḽo ḓuvha hovha ho dzudzanyiwa nga vha masipala wa tshiṱiriki tsha Vhembe, vho farana zwanḓa na vha muhasho wa mitambo, vhutsila na mvelele vha tshipembela kha bepha ḽa (mutshelo wau thoma) U thetshela mukumbi/Ku Luma Vukanyi.
Khalanwaha ya mafula ndi ine ya thoma nga ṅwedzi wa Phando u swika ṅwedzi wa Thafamuhwe ṅwaha na ṅwaha. Nga tshifhinga itsho, u ṅwa mukumbi zwi ṱanganya vhathu, vha vhulunga u farana nau tshilisana sa dzitshaka nga nḓila nthihi ine yavha i bembela kha vhoṱhe.
Thengiso ya mafula ndi ine ya khou anda nau aluwa u mona na shango ḽashu ḽa Afrika Tshipembe. Thengiso ya mafula i dovha hafhu ya sika mishumo nau alusa ikonomi, zwihulu kha vhupo ha mahayani kha vhafumakdzi vha sa shumi vhane vha shumisa mafula ayo u ṱomba mukumbi.
Vho Thagula Thovhakale, mulanguli wa muhasho wa mitambo, vhutsila na mvelele kha tshiṱiriki tsha Vhembe, vho ṱahisa ḽauri muhasho wavho, u khou shuma na vha masipala wa tshiṱiriki tsha Vhembe vho kona u swikelela kha u renga ḽithara dza tshigidi tshithihi na maḓana maṱanu a mukumbi kha vhafumakadzi vha mivhundu ya mahayani vha nea vhathu mukumbi mahala.
Maine Dokotela Vho Mashudu Dima, vhevha vho rambiwa kha vhuṱambo uho, vho thoma ngau phasa vha sa athu u ṅwa mukumbi. Vho amba nga ha vhundeme ha uvha na Vhamusanda na mahosi, u fana na Hosi Given Bungeni, mudzulatshidulo vha nnḓu ya mahosi, neḓorobo wa masipala wa tshiṱiriki tsha Vhembe, Vho Freda Nkondo, na muraḓo wa zwabuthano wa Limpopo, Vho Philemon Mdaka, vhe vha vha vhone vha u thoma u thetshela mukumbi sa izwi vhe vhone vhalindi vha mvelele na sialala.
Dokotela Dima vho ṱalutshedza uri mukumbi uya kha zwiteṅwa zwau fhambana u sa athu u ṅwiwa,hu tshi katelwa nashane, ine yavha phesenthe ṱhanu dza u ḓifhelela, lutanda, une wa takalelwa nga vhasidzanyana na vhathu vhahulwane, na tshamunandi, uyu u takalelwa nga vhaaluwa vha vhathu vho vhingiwaho vha tshi takalela zwine zwavha zwo shelwa khawo.
Neḓorobo Vho Freda Nkondo vhari sa tshiṱiriki vho ḓi imisela u tikedza vhuṱambo hoṱhe vhune ha pembela vhufa u fana na uho ha namusi. “U vhona vhathu vho ima tsini na magondo vho fara mukumbi zwi tou sumbedza uri ikonomi i khou aluwa nga thengiso ya mukumbi. Ndi tama u ṱuṱuwedza vhathu vhane vha khou thusa khau alusa nau bveledzisa ikonomi yashu uri vha bvele phanḓa na mishumo yavho hone vha swike na kha u ḓisela vha masipala mukumbi nga zwifhinga zwine havha hu na vhuṱambo ho imaho ngauri sa izwi zwi tshi ḓo alusa nau vhuedza mivhunduni,” vha amba.


==================================================
Vendaboy Poet o wina zwiphuga zwiraru kha PanSALB


Murendi Vendaboy Poet o wina zwiphuga zwiraru kha pfufho dzau pembelela luambo Afrika Tshipembe dza PanSALB.Tshifanyiso tsho bveledzwa
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Lutendo Evans Mugagadeli ane a ḓivhea khwine nga ḽa Vendaboy Poet ovha o ḓalelwa nga dakalo fulu kha pfufho dza luambo dza PanSALB dza ṅwaha uno dze dza farelwa Durban International Convention Centre nga ḽa fumbili-malo Luhuhi. Vendaboy Poet o wana pfufho  tharu kha vhuṱambo uho.
Ovha o nangiwa kha zwiteṅwa zwiraru, tsha u shumiwa luambo lwa damuni kha muzika he a wana vhuimo hau thoma, luambo na kushumisele kwa luambo lwa Tshivenda, he a wana vhuimo ha vhuvhili.Tshitenwa tsha vhaswa ngau angaredza he a wana vhuimo ha vhuraru.
Kha nyambedzano na Vendaboy Poet, ovha o ḓalelwa nga dakalo a tshi nwethuwa nau ḓalelwa nga dzi nduvho na khuliso kha vha PanSALB nga umu hulisa zwingafha-ngafha. O engedza uri pfufho iyi i dzhiela nzhele mushumo wawe sa mutsila nau kona u bveledza. Zwi dovha hafhu zwa khwaṱhisedza uri vhutsila hawe ndi nḓila yau vhulunga sialala ya lushaka lwa Vhavenda. “Izwi zwo alusa vhuḓifulufheli hanga kha uvha na vhutsila, u vuledzela vhaṅwe nḓila nau kovha nḓivho yanga na vhaṅwe vhane vha tevhela nne,” a amba.
Vendaboy Poet uri pfufho idzi na vhuṱambo hadzo ndi zwa ndeme khau vhulunga luambo. “Luambo ndi tshishumiswa tsha ndeme kha muthu muṅwe na muṅwe. Ndi nga  shumisa luambo hune ra kona uḓivha siala dzashu ngau fhambana hadzo,” a angedza.
Vendaboy Poet o bebwa Hanthabalala. O thaphudza murole wawe wa vhufumi-navhubili kha tshikolo tsha nṱha tsha Nthabiseng nga ṅwaha wa 2008, a thoma u ṅwala na urenda vhurendi atshi shumisa nyambo dza rathi dzine dzavha Sepedi, Tshivenda, Xitsonga, IsiZulu, IsiXhosa, na Luisimane. Ono pfufhiwa lwa tshivhalo kha vhurendi hawe, hu tshi katelwa vhurendi ha khwine kha pfufho dza muzika wa Tshivenda (TSHIMA) nga ṅwaha wa 2012 na murendi wa khwine kha pfufho dza muzika wa sialala wa Afrika Tshipembe nga 2018.


==================================================
Cyria the Community u thoma bindu ḽa zwimunemune u alusa masheleni


Ramuzika na ramiswaswo a ḓivheaho Cyria The Community o fodwa e nnḓa ha gethe ḽa kereke ya Green Church ngei Tshiawelo. Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Ramuzika na ramiswaswo adivheaho, Cyria Tshipetane ane a ḓivhea nga ḽa Cyria The Community kha nḓowetshumo ya vhumbvumbvusi, o dzikusa vhupfiwa ha vhanzhi kha zwileludzi zwa vhudavhidzani musi a tshi anḓadza tshifanyiso tshawe kha siaṱari ḽawe ḽa Facebook o dzula getheni ḽa kereke ngei Tshiawelo nnda nyana ha dorobo ya Johanesburg a tshikhou rengisa zwimunemune. Ramuzika uyu ndiwe angwa kha luimbo lwawe kha Phalaphala FM lwa Mapholisa u pfukhela kha ṅwaha uno wa 2024. Naho a ramuzika ane a dzula e na mishumo yau mbvumbvusa vhathu fhethu ho fhambanaho na u anḓadza nyimbo dza bvumo u fana na Madekudeku, Gusheshe, Covid-19, Madrumbasi na Ex Yanga, vhatevheli vhawe vha khaḓi akhamadzwa nga dzangalelo ḽawe ḽauvha na mishumo miṱuku ine a ita musi asa khou kandisa muzika.
“Ndia tenda uri ndi ramuzika a takalelwaho, fhedzi izwo azwi nthivheli kha u wana nḓila dza u wana masheleni,” a amba musi atshi vhudziswa nga ha u rengisa hawe kerekeni. “Musi muthu e na masheleni, ahuna ane a vhudzisa uri muthu o a wana ngafhi, hone u rengisa zwimunemune ndi inṅwe ya dzi nḓila dza u wana masheleni,” a engedza.
Cyria o ṱahisa ḽauri vhunzhi ha vhathu vhane vha shaya vha vhangelwa vhushai nga uḓi kukumusa nau vhilaela uri vhaṅwe vhathu vha ḓo amba mini nga havho. “U amba ngoho, u rengisa hanga tshikoloni zwo bveledzisa vhutshilo hanga nga nḓila yavhuḓi vhukuma, Ndi zwithu zwine athi vhuyi nda zwi shonela kana uvha na ṱhoni ngazwo,” a amba.
Cyria uri vhathu vha fanela u ṱutshela uḓi nyadza na udikukumusa kha u thoma mabindu naho e mabindu maṱuku, kana vhathu vha tshi a nyadza. “Ndi livhuwa vhatevheli vhanga nga thikhedzo yavho. Khamphani yanga, Primetainment, na vhulangi hayo vha nṋea thikhedzo yothe ine nda ṱoḓa. Ndo no swikelela zwinzhi ndi khou shuma fhasi ha Primetainment. Ndo livhuwa zwihulu,” Cyria a amba.


==================================================
Zwiito zwa tshanḓanguvho zwo lozwisa muofisiri mushumo


Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Musedzulusi wa kale vhare na vhuṱumanyi na tshiṱitshi tsha mapholisa tsha Thohoyanḓou a vhango xetshelwa nga mushumo fhedzi, vho dovha hafhu vha hweswa mulandu wa vhufhura ngau ngalangadza dokhethe he vha badelwa masheleni a tshigidi tshithihi na maḓana maṱanu a dzi rannda.
Musedzulusi wa kale Vho Tshifhiwa Muvhango (41) vho gwevhiwa malugana na zwiito zwa tshanḓa nguvhoni nga vha khothe ya ridzhini ya Bulugwane nga Musumbuluwo wa ḽa fumi-na-mbili Luhuhi. Mulandu uyu ndi une wa khou tutuwa ubva kha tshiwo tshe tsha bvelela nga ṅwaha wa gidimbili fumi-rathi nga ḽa fumi-rathi Ṱhafamuhwe musi vha tshi dzhia dokhethe ya mulandu we wavha u khou sedzuluswa nga mushumisani wavho. Nga murahu ha u dzhia dokhethe iyo, vho ḓou ṱangana na muthu we avha o farelwa u reila o ṅwa halwa lwo kalulaho he vha ṱoḓa u badelwa masheleni a tshigidi tshithi na maḓana maṱanu a dzi rannda uri vha ngalangadze mulandu.
“Mashudu mavhi kha Vho Muvhango, zwithu a zwongo tshimbila nga nḓila ye vha lavhelela ngayo, hone nga tshihaḓu munna uyo a ḓou vhiga mulandu kha vha tsedzuluso ya tshanḓanguvhoni na vhufhura ya Bulugwane. Ho ḓou thoma ṱhoḓisiso dza tshidzumbe, he vha farwa nga tshihaḓu vha tshi bva u ṱanganedza masheleni ayo a tshanḓa nguvhoni,” muambeli wa Hawks Limpopo Vho Lt Col Matimba Maluleke vha amba. Vho Maluleke vho engedza uri nga murahu ha uḓi vhonadza khothe lwa tshivhalo, Vho Muvhango vho ḓou lunguliwa nga beiḽi. Duvha ḽavho ḽa u gwevhiwa ḽo fhiriselwa phanḓa uya kha ḽa iṋa Ṱhafamuhwe 2024.
Thoho ya Hawks fhano Limpopo Vho Major General Gopz Govender vho ṱanganedza nau fhululedza tshigwada tsha vhaofisiri vhe vha shuma kha mulandu uyu. “Ri tama uri vhadzulapo vha zwi ḓivhe uri zwiito zwa tshanḓa nguvhoni na vhufhura a zwi ngaḓo tendelwa hone vha ḓo shuma nazwo hu si na u imelela kana u khethulula vhathu,” vha amba.
Muṅwe wa vhathu vhe vha takalela u tandululwa ha mulandu uyu ndi Vho Thelma Marole, vhane vhavha muṅwaleli wa Vhembe United Group, tshiimiswa tshi si tsha muvhuso tshe tsha vhumbiwa nga zwigwada zwine zwa lwa na vhugevhenga na u tambudzana ha mbeu. “Hu na vhaofisiri vha mulayo vhanzhi vhane vha khou shuma mushumo wavhuḓi kha u lwa na vhugevhenga, fhedzi vhane vha ri humisela murahu ndi vhaofisiri vha fanaho na Vho Muvhango vhane vha shuma nga vhufhura na zwiito zwa tshanḓa nguvhoni na u ima kha sia ḽine ḽa lwa na mulayo. Ndi vhone vhane vha shuma na mavemu, zwine zwa nanisa vhugevhenga kha vhupo hashu,” vha amba.


==================================================
Rizoto ya Tshipise yo valwa lwa tshifhinga nyana


Vha rizoto ya Tshipise vha tshi ambedzana na vhaṅwe vha vhaeni malugana na zwiḽiwa zwo tshinyalaho.Tshifanyiso tsho bvledzwa.
Tshiṱori nga: Maanda Bele. Ṱhalutshedzo nga: Khathutshelo Raliphaswa.
Ho vuwa khuḓano fhethu haudibvubvusa , Forever Resort Tshipise vhege yo fhiraho musi vhaeni vhe vhavha vho sinyuwa vha tshi ṱoḓa mbuyelo ya masheleni avho murahu, izwi ndi nge vha pomoka vha vhalangi vhafhethu uho uri vho vha nea zwiḽiwa zwo tshinyalaho. Nga murahu ha u tenda uri na ngoho zwiṅwe zwa zwiḽiwa zwovha zwo tshinyala, vha vhulangi ha Tshipise vho ḓou pomoka vhaṅwe vhaeni uri vha khou ṱoḓa uvha dzhiela kana uvha fhura masheleni avho.
Nga Musumbuluwo wa ḽa fumi-na-ṱahe Luhuhi, tshigwada tsha vhathu vha swikaho fuṱhanu vho swika afho Tshipise vhe kha madalo a vhege nga kha pfumbudzo yavho ya u bveledza vhaswa ye yavha yo dzudzanywa nga vha muhasho wa zwa vhulimi. Uya nga ha vhuṱanzi he vha Limpopo Mirror vha vhudzwa, vhaṅwe vha vheni avho vhovha vho no ḓi isa mbilaelo dzavho nga ha zwiḽiwa zwe vhavha vho ṋeiwa musi vha tshi swika. Kha vhathu vhe hafarwa navho nyambedzano, ahuna wea ṱoḓa u bulwa dzina, fhedzi vho rumela ḽiṅwalo ḽa dzi mbilaelo ḽe ḽa iswa kha vha vhulangi ha Tshipise na zwinepe zwa zwiḽiwa zwe zwavha zwo tshinyala.
Kha ḽiṅwalo iḽo, vhaeni vhari vho vhudzisa nga ha zwiḽiwa nga murahu ha musi vhaṅwe vha vhaeni vhovha na mbilaelo dza mutakalo wavho. Zwiṅwe zwa zwiḽiwa u fana na zwimunemune zwe zwa netshedzwa vhathu zwovha zwo ṅwaliwa uri zwo tshinyala nga ṅwedzi wa Tshimedzi mahola. Mulangi vho humbelwa uri vha ite ṱhoḓisiso uri vha koneha u vha vhudza uri ndi ngani vhaeni vho ṋeiwa zwiḽiwa zwo tshinyalaho. Ho ḓou ḓiswa na mutevhe wa zwiḽiwa zwe vhaeni vhavha vha tshiri a zwongo fanela u ḽiwa.
Linwalo ḽo amba na nga ha u vhuyiselwa masheleni murahu ha vhaeni a mbadelo dzavho dza vhudzulo, na a zwiḽiwa zwe vha ṋeiwa, “ngauri vho ri ṋea zwiḽiwa zwo tshinyalaho vha tshi zwiḓivha, zwine zwovha zwo fanela zwo laṱiwa”. Vha vhulangi vho ḓou ṋeiwa ndaela yauri vha fanela u humisela vhaeni masheleni murahu nga Lavhuṱanu, la fumbili-raru Luhuhi, hone vhaṅwe vhavho vha ṋeiwe tshumelo ya zwa mutakalo.
Vha vhulangi ha Tshipise vho ḓou tenda uri vho ḓivhadzwa nga ha zwe zwa bvelela, hone na ṱhoḓisiso dzi kati. “Hu na maga e a dzhiiwa nga vha vhulangi uri vha ṱole vhengele ḽa zwiḽiwa afho Tshipise. Zwa zwino, ri nga khwaṱhisedza uri zwiṅwiwa na zwimunemune zwe zwa waniwa zwa ḓisiwa kha rine, zwo bvisiwa uri vhathu vha si renge. Ri nga dovha hafhu ra khwaṱhisedza uri zwiḽiwa zwe zwa ṋeiwa vhaeni vhengeleni ḽa zwiḽiwa zwovha zwi songo tshinyala,” hu amba muambeli wa Tshipise vhe vha hana u bulwa dzina.
“Ri dzhiela nṱha mutakalo na tsireledzo ya vhaeni vhashu na vhashumi ngau angaredza. Hu na maga e a dzhiwa na vha vhulangi fhano  na kha ofisi khulwane na vhane vha ri ḓisela zwiḽiwa, uri vha kone u ita ṱhoḓisiso kha zwe zwa bvelela. Zworalo hu dovha na vhusedzi na vhulangi ngomu fhethu hashu havhudibvubvusi sa nḓila yau thivhela tshiwo tshine tsha fana na itshi khau bvelela hafhu,” izwo zwovha zwo ṅwaliwa kha tshitatamennde.
“Kha muṱangano na vha vhulangi hafhethu afho havhudibvubvusi .... vhaimeleli vha sumbe vho ṱahisa uri vha khou imelela vhaeni vha fuṱhanu ... ndi he vha tenda uri vhovha vha khou lingedza u wana masheleni kha vha vhanguli vha Tshipise ... vho bvela phanḓa na u vha shushedza uri vha fanela uvha ṋeiwa masheleni kha dzi bannga dzavho hone vha sa ralo vha ḓo thivhela tshumelo dza kha fhethu afho., hune vha ḓo vala fhethu afho. Naho vha vhulangi vho lingedza u ambedzana navho ho ambiwa na vha tshumelo yau ita khumbelo dza vhudzulo,” hu amba muambeli wa Tshipise.
Khuḓano iyi yo imisa tshumelo ya afho fhethu. He muṅwe we a luma vha Limpopo Mirror nḓevhe ari vha vhulangi ha Tshipise vho fhedza vho ṋea vhaeni avho vhudzulo ha mahala ḓuvha lithihi.


==================================================
Vhadzulapo vhari a vha ngaḓo dzhenelela kha khetho vha sa athu u thuswa


Phaiphi dza malaṱwa dze dza phamuwa tshivhindini tsha ḓorobo ya Ṱhohoyanḓou.Tshifanyiso: Elmon Tshikhudo.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Vho ramabindu na vharengi kha tshivhindini tsha Ṱhohoyanḓou vhari a vha ngaḓo dzhenelela dzi khetho nwaha uno arali vha masipala wa tshiṱiriki tsha Vhembe vha balelwa u lugisa phaiphi dza malaṱwa dzo tshinyalaho kha vhupo uho. Vhari phaiphi idzi dzi na minwedzi dzo tshinyala fhedzi vha masipala vha khou kundelwa u lugisa phaiphi idzo. Phaiphi idzo dzi tshimbidza malaṱwa a vhathu ane zwa zwino a ḓisa lwefha lu sa konḓelelei afho. Izwi zwoṱhe zwi ṱuwisa vharengisa kha mabindu a vhoramabindu na ndozwo kha vhoramabindu.
Zwa zwino ho phamuwa phaiphi kha mafhande a tsini na FNB, hune havha na maḓuvha a fumi malaṱwa a tshi elela asa imi. Munwe wa vhathu vhane vharengisa afho vhane vha bika nau rengisa zwiḽiwa tsini na mafhande ayo vhari u phamuwa ha phaiphi idzi zwo kwama mabindu avho nga nḓila isi yavhuḓi. “Ri fhethu husi havhuḓi na luthihi. Ari koni nau fema zwavhuḓi nga nṱhani ha lwefha ulu, zwine zwavha khombo kha mitakalo yashu. Lwa maḓuvha a fumi rovha ri si na bindu ḽine ḽa khou tshimbila zwavhuḓi, hovha hu si na vhathu vhane vha ṱoḓa u renga zwiliwa tsini na phaiphi dza malaṱwa dzi bvuḓaho. Naho ro ṱahisa mbilaelo dzashu kha vha masipala, ahuna thandululo ye ya swika kha rine,” vha amba.
Muṅwe wa vharengisi vhe vha hana u bulwa dzina, vhari vho kombetshedzea u vala bindu lavho kau bika nga u pfa lwefha lwe lwavha lu khou tambudza vharengi navho sa ramabindu. “Azwi tsha konḓelelea. Ndi kale phaiphi idzi dzi tshi tshinyala, fhedzi zwa zwino dzo tshinyala lwe vha fhedza tshifhinga tshilapfu vha sa lugisi. Hafha fhethu asi kule na masipala, lune vhovha vha khou tea u rumela vhathu vha ḓa u lugisa nga tshihaḓu. Ro badela mithelo yashu, fhedzi ahuna zwine ra wana murahu. Nḓila ya khwine ya tandulula iyi thaidzo ndi u khetha vhaṅwe vhathu vhane vha ḓovha vhavhusi vha masipala uyu. Zwa zwino ri ṱoḓa u shumisa khetho u ṱahisa mbilaelo dzashu,” vha amba.
Muambeli wa masipala wa tshiṱiriki tsha Vhembe, Vho Matodzi Ralushai, vho tenda uri vha na khaedu malugana na phaiphi dza malaṱwa tshivhindini tsha ḓorobo ya Ṱhohoyanḓou. “Zwishumiswa zwashu ndi zwiṱuku lune azwi koni u imedzana na tshumelo yashu. Ndi yone khaedu ine ravha nayo hone ndi tshone tshivhangi tsha u phamuwa ha phaiphi idzi tshifhinga tshoṱhe. Zwa zwino ho tholiwa vho rakonṱiraka uri vha lugise izwi zwoṱhe. Iyi ndi khaedu ine ya fanela u imiswa nga tshihaḓu lwa tshoṱhe,” vha amba.


==================================================
Mupondi o gwevhiwa minwaha ya fumbili dzhele


Vhamusanda vha Tswinga, Vhamusanda Vho Mmbangiseni Tshishonga vhe vha fodwa nga murahu ha u gwevhiwa lwa minwaha ya fumbili malugana na bulayo ḽa mufunwa wawe.Tshifanyiso: Silas Nduvheni.
Tshiṱori nga: Silas Nduvheni. Ṱhalutshedzo nga: Khathutshelo Raliphaswa.
Munna wa minwaha ya furaru-sumbe, Thendo Brian Mukwevho, o gwevhiwa u dzula dzhele lwa minwaha ya fumbili kha bulayo ḽa mufunwa wawe, Serinah Makhura, we a mu vhulaha nga ṅwaha wa 2017 nga ḽa iṋa Ṱhafamuhwe, ngei kusini kwa Mangondi.
Muambeli wa khoro ya vhutshutshisi ya lushaka fhano Limpopo Vho Mashudu Malabi-Dzhangi, vhari muhumbulelwa o hana mulandu khothe. Fhedzi naho zworalo vhuṱanzi vhune havha hone vhua fusha. Mutshutshisi muhulwane wa lushaka Vho Ndiitwani Mutangwa vho rangaphanḓa vhuṱanzi he ha ḓiswa nga mukomana wa mupondiwa na vhana vhawe, vhe vhari munna uyo ovha atshi tambudza Serinah.
“Vhana avho vho vhudza khothe uri vha ṱuwa hayani havho Tswinga vha ya ha mmemuhulu wavho ngei Mangondi sa izwi mme avho vhovha vha khou pfa vha songo tsireledzesa hayani havho. Nga madekwana, vho ḓou pfa nyambedzano vhukati ha mupondi na mme avho. Kha nyambedzano iyo, ho ḓou vuwa khuḓano ya maipfi. Vho ḓou pfa Vho Serinah vha tshi bula maipfi auri ‘aningaḓo mmbulaha’. Nga ḓuvha ḽi tevhelaho, Vho Serinah vho ḓou ṱangana na mupondi wavho wea ḓou vha ṱhasela a fhedza nga u vha ṱhavha u swika vha tshi lovha. Vho ḓou waniwa nga ṅwananyana wavho vhe na mafuvhalo au ṱhavhiwa kha khana,” vha amba.
U engedza tshileme kha tshigwevho, khothe yo ḓou vhidza Vhamusanda vha Tswinga, Vho Mmbangiseni Tshishonga, vhe vha vhudza khothe uri muvhundu wavho au imi na zwiito zwa mupondi kana zwa u tambudzana ha mbeu. Vhamusanda Vho Tshishonga vho ḓou bvela phanḓa nau vhudza khothe uri vha khou thusa vhana vha mufu vhararu nga u vha wanela thuso yo teaho. Vho vhina nga u humbela khothe uri vha hwese mupondi tshigwevho kha zwiito izwi zwe zwa sia vhana vhe zwisiwana.
Mutshutshisi vho amba uri ahuna zwine zwa imelela zwiito izwi lune mupondi anga wana tshigwevho tshiṱuku, izwi ndi ngauri mupondi hango sumbedza upfa vhuṱuku kana u vhavhalela mupondiwa wawe. Khothe vho fhedza nga u gwevha mupondi uyo u dzula dzhele lwa minwaha ya fumbili.
Nga murahu tsengo, Vhamusanda Vho Tshishonga vho vhudza vha nyanḓadza mafhungo uri vhana avho vhararu vha khou vhothogomelwa nga vhadzulapo. “Zwa zwino ndo vha ṋea mavu ane vha ḓo fhaṱelwa nnḓu ya RDP,” vha amba.


==================================================
Vho Nzumbululo Nekhumbe vho pfufhiwa uvha mureili wa ṅwaha


Vho Nzumbululo Nekhavhambe vhe vha kunda zwihulu kha muṱaṱisano wa vhareili vha nwaha.Tshifanyiso tsho bveledzwa.
Tshiṱori nga: Kaizer Nengovhela. Ṱhalutshedzo nga: Khathutshelo Raliuphaswa.
Mureili wa zwiendedzi zwa vhalwadze, Vho Nzumbululo Nekhumbe Vha bvaho Mutale, Folovhodwe vho pfufhiwa uvha mureili wa khwine kha muṱaṱisano wa vundu la Limpopo. Vhuṱambo ha muṱaṱisano ho farelwa vhukavha mabupho ngei Bulugwane nga ḽa mbili Thafamuhwe.
Vho Nekhumbe ndi mureili wa zwiendedzi zwisa lemeli hone vha na tshenzhemo ya minwaha ya fumi-na-rath vha tshi reila zwiendedzi zwa vhalwadze.
Vho Nekhumbe vhari vhovha vhe na fulufhelo uri vha ḓo kunda, “Ngauri ndi mureili ane avha na vhuḓifulufheli kha nṋe muṋe ndi dzulela u tevhedza milayo ya magondoni. Husina na u timatima, ndi fulufhela uri ndi ḓo imelela vunḓu ḽa Limpopo zwavhuḓi kha muṱaṱisano wa lushaka,” vha amba.
Hovha na zwiteṅwa zwau fhambana zwe vhareili avha vha ṱaṱisana khazwo, hu tshi katelwa zwiendedzi zwisa lemeli, maṱiraka are na zwigariki nga murahu, vhanna na vhafumakadzi wa khwine kha tshiteṅwa tsha vhareili  vhadzi thekhisi. Vho Nekhumbe vho ṱuwa na pfufho ya masheleni a zwigidi zwa mahumi mavhili tshiphuga, ṱhanziela na masheleni a swikaho zwigidi fumi na zwiṱanu a uvha mufhenyi a fhiraho vhoṱhe.
Vho Moses Nemakhavhani vha vhuendi ha Hope ubva mugodini wa Venetia vho kunda kha tshiteṅwa tsha mureili wa bisi wa ṅwaha, he vha ṱuwa na masheleni a swikaho R15,000, tshipuga na ṱhanziela. Vho Mashudu Bebeda navho vha bva mugodini wa Venetia vho ḓou dzhia vhuimo ha vhuvhili kha tshiteṅwa tsha LDV he vha wana tshiouga, ṱhanziela na masheleni a R10,000.
Vho MEC vha vhuendi na tshumelo ya vhadzulapo, Vho Florence Radzilani, vhari tshipikwa tsha muṱaṱisano uyu ndi u khwinifhadza vhukoni ha vhareili sa izwi hu muṱaṱisano une wa farwa u mona na shango ḽashu. “Muṱaṱisano uyu wovha wo katela vhareili vha zwiendedzi zwihulwane, u fana na mabisi , maṱiraka na dzithekisi. Hafha ndi hone hune ha lingwa vhareili vhoṱhe vho dzhenelelaho, magondoni a nnyi na nnyi,” vha amba.
Vho Radzilani vhari vho takala vhukuma ngau vhona tshivhalo tsha vhareili vhe vha dzhenelela kha muṱaṱisano wa nanwaha, zwihulu ngauri na vhafumakadzi vho dzhenelela nga vhunzhi. “Izwi zwi sumbedza uri vhathu vha dzhiela nzhele muṱaṱisano washu. Zwi ḓo dovha hafhu zwa fhungudza na dzi khombo magondoni,” vha engedza.


==================================================
Vha Gift of the Givers vho farana zwanḓa na vha tshiimiswa tsha Vhamusanda Vho Matsila


Vho Hlubekazi Ntshobane vha Gift of the Givers (kha monde), Vhamusanda Vho Livhuwani Matsila (vhare vhukati) na Vho Clifford Mabe (kha tsha ula) vha Gift of the Givers vho ima na zwiṅwe zwa zwiḽiwa zwine zwa vha ṋea vhashai.Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Sa nḓila yau thusa vha shayaho vhuponi ha Hamatsila na zwisi zwa tsini, vha Gift of The Givers vho farana zwanḓa na vha tshiimiswa tsha Vhamusanda Vho Livhuwani Matsila uri vha nee vhashai zwiḽiwa na zwishumiswa kha muvhundu uyo.
Tshiimiswa itshi tsha Vhamusanda  ndi tshine atshi shumeli malamba hone tsho tumbulwa nga vhone vhaṋe Vhamusanda.
Nga Lavhuraru ḽa fumbili Luhuhi, vha Gift of the Givers, mulanguli Vho Hlubekazi Ntshobane na mulanguli Vho Clifford Mabe, vho dalela vhupo hau ṋea vhathu zwiḽiwa vhuponi ha Matsila he vha sumbedzwa kusi uko nga vhone vhane Vhamusanda vhomatsila. Vho ṱola ṱhoḓea dza vhathu kha vhupo uho ho fhambanaho, vha tshi ṱola zwiḽiwa, zwishumiswa zwau bika, zwienda na ṱhoḓea dza masidzana.
Vho Ntshobane vho ṱalutshedza zwauri vho dzhia tsheo yau shumisana na Vhamusanda kha mushumo uyu wau ṋea vhashai zwiliwa. “Ro ṱuṱuwedzwa nga u vhona mishumo ye Vhamusanda  vha ḓivha vho noi thoma kha muvhundu wavho zwine zwa vhoniwa nga nnyi na nnyi, ine yavha nḓila ine rine sa vha Gift of the Givers ra takalela yone. Hutshe na ṱhahelelo ya u ambelwa nau dzhenelelwa hune vharangaphanḓa vha fanela u itela vhadzulapo vha mivhundu yavho. Vhushai ndi khaedu u mona na ḽifhasi, ri takalela u tikedza vhadzulapo vhane vho no thoma u thusa vhashai kha mivhundu yavho. Ri lavhelela u ṋea vhathu vha swikaho zwigidi zwivhili phuleithi ya zwiḽiwa nga ḓuvha arali zwoṱhe zwa tshimbila nga ngona,” vha amba.
Vhamusanda vhomatsila vhari vha livhuwa vha Gift of the Givers kha uvha navho kha ndivho yavho ya ulwa na vhushai mivhunduni. “U farisana hashu zwi ḓo khwinifhadza matshilo a vhadzulapo vha mivhundu i shayaho ya mahayani, hone ro ḓi imisela u kunda nḓala mivhunduni yashu,” vha amba.


==================================================
Kiḽiniki ntswa ya Magwadzha I khou shuma husina maḓi lwa minwedzi ya 11


Kiḽiniki ya Magwadzha ire kusini kwa Dumasi nnḓa nyana ha Ṱhohoyanḓou vhari vha na minwedzi ya fumi-na-nthihi vha tshi shuma vhasina maḓi kiliniki yavho. Tshifanyiso: Ndivhuwo Mukwevho.
Tshiṱori nga: GroundUp (Ndivhuwo Mukwevho). Ṱhalusthedzo nga: Khathutshelo Raliphaswa.
Kiḽiniki ntswa ya Magwadzhe kusini kwa Dumasi nnḓa nyana ha Ṱhohoyandou, vhari vha na minwedzi ya fumi-na-nthihi vha khou shuma vha si na maḓi au shumisa an unwa khavhalwadzwe. Vha masipala wa tshiṱiriki tsha Vhembe vhari vha muhasho wa mutakalo Limpopo avhango ḓisa tshumbelo yau wana maḓi ubva kha phaiphi khulwane ine ya ḓisela fhethu afho na vhadzulapo maḓi.
Vhaongi vha kiḽiniki iyo vhari vha tou renga maḓi kana dzi sanithaizer u di ṱanzwa zwanḓa vha sa athu u thusa vhaongiwa. Vhaongiwa na vhone vhari vha tou hwala maḓi ubva kha kiḽiniki ya kale ire tsini ire na mulonga wa maḓi ane vha a shumisa mabungani.
Muṅwe wa vhashumi kiḽiniki iyo we a hana u bulwa dzina vhari vhaṅwe vha vhaongiwa, u fana na vhaimana vha kombetshedzwa u humela murahu mahayani avho. “Ri balelwa u thusa vhaimana u vhofholowa nga yone khaedu ya maḓi,” vha amba.
Muambeli wa muhasho wa mutakalo Limpopo Vho Neil Shaikwambana vhari kiḽiniki yo ṱumanywa na tshumelo ya masipala fhedzi dzi phaiphi dza masipala adzi iseli kiḽiniki iyo maḓi. Vho ḓou rumela vhaGroundUpkha masipala wa tshiṱiriki tsha Vhembe.
Muambeli wa masipala wa tshiṱiriki tsha Vhembe Vho Matodzi Ralushai vhari phaiphi khulwane yo pfuluswa hone kiḽiniki yo isa khumbelo ntswa yau wana maḓi ubva kha phaiphi iyo. “Vha kiḽiniki vho ḓisa khumbelo yau wana maḓi he ravha vhudza khathihi na vha muhasho wa mutakalo uri vha fanela u isa khumbelo yau ṱumanywa hafhu nga vha masipala. Fhedzi u swika na zwino, ari athu u wana khumbelo yavho,” Vho Ralushai vha amba.
Vho engedza ḽauri vha masipala na vha muhasho wa mutakalo vha a ḓivha nga ha khaedu iyi hone vho eletshedzwa nga vhuronwane.
Vho Mulatedzi Ramaano, tshanḓa tsha muphuresidende wa dzangano ḽa Health and Allied Workers Indaba Trade Union (HAITU) vhari vha muhasho vhovha vha songo fanela u pfulusa tshumelo dza mutakalo uya kha kiḽiniki ya Magwadzha husina maḓi. Vho Ramaano vhari muhasho yovha usina ndavha na ṱhoḓea dza vhaongiwa.
Vha tshi vhudziswa uri ndi ngani vha songo isa khumbelo yau ḓiselwa tshumelo ya maḓi, Vho Shikwambana vhari vho lindela zwidodombedzwa ubva kha vhashumisani vhavho. Naho vhaGroundUpvho lingedza u tevhela nga ha fhungo iḽi, vhovha vha sa athu u wana phindulo musi tshiṱori itshi tshi tshi anḓadzwa.


==================================================
Mme vha na tshililo nga ha ṅwana wavho ea ngalangala mahola


Tshavhungwe Mmbengwa a bvaho Mulodi e a ngalangala ṅwaha wo fhiraho nga ṅwedzi wa Fulwana.Tshifanysio tsho bveledzwa.
Tshiṱori nga: Victor Mukwevho. Ṱhalutshedzo nga: Khathutshelo Raliphaswa.
Mme a ṅwana wa minwaha ya fumi-rathi vhane nwana wavho, Tshavhungwe Mmbengwa, o ngalangala ṅwaha wo fhelaho husina ane a ḓivha uri oya ngafhi, vhari vha tshe na fulufhelo ḽauri ṅwana wavho uḓo vhuya hayani a khaḓi tshila. Nwana uyo o ngalangala nga ṅwedzi wa Fulwana nga ḽa fumbili-mbili nga murahu hau vhuya tshikoloni. Mme a Tshavhungwe ndi Vho Rendani Mushaphi vha minwaha ya furaru-malo vha bvaho Mulodi, vhuponi ha Thengwe vhane vhavha mmea a vhana vhararu.
“Hovha hu khou rothola vhukuma nga helo ḓuvha, nne ndovha ndo ḓi awelela pherani yanga yau eḓela. Zwe a mmbudza hovha uri o vhuya na tshentshi kha masheleni e ndavha ndo mu ṋea uri a ṱuwe nao tshikoloni,” vha amba. Vho engedza ḽauri nga lenelo ḓuvha, vho ḓou mu ṱoḓa thungo dzoṱhe vhasa mu wane he vha fhedza nga uya u vula mulandu wa muthu o ngalangalaho tshiṱitshini tsha mapholisa Mutale.
“U swika na ṋamusi ahuna tswayo ine ya bvisela khagala hune avha hone. Ndi dzulela u ḽora a khou vhuya hayani kha nṋe’” vha amba. Vho engedza uri nga ṅwedzi wa Luhuhi nanwaha vho ṱanganedza ṱhingo i bvaho kha mufumakadzi wa Tshakhuma vhe vhari vho vhona ṅwananyana ane a fana na Tshavhungwe ane a dzula na munna ane avha tshigevhenga tsha khombo vhuponi uho ha Tshakhuma.
“Izwi ndi nga murahu ha u anḓadza tshifanyiso tshawe kha zwileludzi zwa vhudavhidzani. Avho mufumakadzi vho nndaedza uri ndi fanela uḓa na mapholisa sa izwi munna uyo e khombo vhukuma, fhedzi ndo ḓou ya ndi ndoṱhe nga ḽeneḽo ḓuvha, he mashudu mavhi nda wana hu si Tshavhungwa wanga,” vha amba. Vho Mushaphi vhari vha khou humbela muthu ane avha na ṅwana wavho amu vhuise hayani khavho.
Muambeli wa 'Save the Children South Africa', Vho Konanani Mudau vhari tshivhalo tsha vhana vhane vha ngalangala tshi dzulela u engedzea ṅwaha muṅwe na muṅwe. “Zwia vhavha vhukuma uri phesenthe i swikaho furaru ya vhana avho vha wanala vho lovha kana vhasi wanale naluthihi,” vha amba.
Musi vha tshi vhudziswa tshivhangi tshihulwane tsha u ngalangala uhu ha vhana, vhari hu na zwivhangi zwiraru zwine vha nga amba zwone. Vhana vha dzhiiwa nga khani hu tshi itelwa u andisa mabindu a zwidzidzivhadzi, vha shumisiwa u wana masheleni, kana vha tou rengisiwa.


==================================================
‘Ndi khou ṱoḓa vhulamukanyi.’


Rialivhuwa Nesthianda wa minwaha ya fumi-na-raru we a waniwa pherani yawe yau eḓela oḓi haṱula vhutshilo nga murahu ha uvha na khuḓano na muṅwe mugudiswa tshikoloni. Tshifanyiso tsho bveledzwa.
Tshiṱori nga: Elmon Tshikhudo. Ṱhalutshedzo nga: Khathutshelo Raliphaswa.
Mme a ṅwananyana wa minwaha ya fumi-na-raru we aḓi haṱula vhutshilo nga udi nembeledza vhari ṅwana wavho ovha a ngasi ḓo vuwa oḓi haṱula vhutshilo arali ovha a songo dambudzwa lwamuhumbulo.
Vho Khuthadzo Vele vha bvaho Duthuni vho amba nga murahu hau lovha ha ṅwana wavho, Rialivhuwa Netshianda, we aḓi haṱula vhutshilo nga murahu ha uvha na khuḓano na muṅwe mugudiswa tshikoloni. Rialivhuwa ovha e mugudiswa wa murole wa vhusumbe tshikoloni tsha fhasi tsha John Marubini. Rialivhuwa o waniwa ngomu lufherani lwawe lwau eḓela a gidimiselwa vhuongeloni he a bulwa sa muthu asa tshilaho.
Vhuṱanzi he ha netshedzwa vhaLimpopo Mirrorvhu bvisela khagala uri Rialivhuwa ovha na khuḓano na muṅwe mugudiswa tshikoloni he Rialivhuwa a luma uyo muṅwe mugudiswa kha tshanḓa sa nḓila ya uḓi lamulela. Vho Vele vhari nga ḽeneḽo ḓuvha, mme a ṅwana uyo muṅwe vho ḓa muḓini wavho, vho fhelekedzwa nga ṅwana uyo vha tshi vha vhila masheleni au isa ṅwana wavho vhuongeloni sa izwi o lumiwa a vhaisala.
“Vho shushedza ṅwana wanga uri vha ḓo mu farisa mapholisani, naho o lingedza u humbela pfarelo. Ro vha ṋea masheleni a fuṱhanu wa dzi rannda. Naho zworalo, vhone vho ombedzela kha ḽauri vha ḓo farisa ṅwana wanga. Ndi tenda uri ṅwana wanga o balelwa uzwi imela, a ḓou ri livhadza ngauḓi ita muthu ane a khou ṱamba. Ro ḓou zwi vhona nga murahu onoḓi haṱula vhutshilo ra mu gidimisela vhuongeloni ha tsini mashudu mavhi avha ono lovha,” vha amba.
Vho Vele vho bvela phanḓa nau ombedzela uri ṅwana wavho oḓi haṱula vhutshilo ngau ofha u farwa lwa mulayo. “Ndi khou ṱoḓa vhulamukanyi kha zwe zwa bvelela. Ahuna nau pfela vhuṱungu he ndavhu vhona kha hevhela mufumakadzi. Ngavhe vhovha vhe na ndavha vhovha vha tshi dovha vho swika u ḓisa maipfi a ndiliso kana vho rumela muimeleli wa muṱa. Izwi zwi tou engedza vhuṱungu vhune ra khou vhupfa zwa zwino. Ri tou livhuwa vhane vha khou thusa nga hune vha kona,” vha engedza.
Muambeli wa mapholisa Vhembe W/O Vho Vuledzani Dathi vho khwaṱhisedza tshiwo. Vhari ho vulwa mulandu wau ṱoḓisiso tshivhangi hone ṱhodisiso dzi khou bvela phanḓa.


==================================================
Ho wanala zwitumbu zwivhili damuni ḽa Albasini.


Mapholisa a madini vhe vha wana tshitumbu tsha Vho Laxon Madzingira vha Tshifunanani vhe vha nuvhela damuni ḽa Albasini na murwa wavho Effort Madzingira musi vhe kati nau rea khovhe. Tshifanyiso: Thembi Siaga.
Tshiṱori nga: Thembi Siaga. Ṱhalutshedzo nga: Khathutshelo Raliphaswa.
Munna vha minwaha ya fuṱhanu-malo, Vho Laxon Madzingira, na murwa wavho wa minwaha ya fumbili-malo, Effort Madzingira, vha bvaho kusini kwa Tshifulanani nnḓa nyana ha Ṱhohoyanḓou, vho ṅwela khothe nga Lavhutanu ḽau thoma Thafamuhwe damuni ḽa Albasini. Tshiwo itsho tsho bvelela nga madekwana a awara ya vhuṱahe vhuvhili havho vhoya u rea khovhe.
Uya nga vhuṱanzi he ravhu ṱanganedza, khotsi avho, na vharwa vhavho vhavhili vhovha vhoya u rea khovhe damuni. Ndi he khotsi na murwa muthihi vho ḓou sia muṅwe murwa, Spadon Madzingira, e tsini na damu. Mashudu mavhi, a vhango vhuya murahu he a sala o vha lindela vhusiku hoṱhe.
Vha Limpopo Mirror vho dalela he tshiwo tsha bvelela hone nga Sondaha, he mukwasha wa Vho Madzingira, Vho Gilbert Muzuru, vhari sa muṱa vha khou kundelwa u ṱanganedza masinḓambilu o bvelelaho muṱani wavho. “Ro ḓivhadzwa nga ha tshiwo nga murwa wavho Spadon. Zwe a amba zwo touvha masinda mbilu, zwihulu ngauri o vha lindela vhusiku hoṱhe vha sa vhonali. Khotsiawe vhovha vhe murei wa khovhe lwa minwaha. Zwa zwino ro tou salelwa nga dzi mbudziso dzauri naa ho bvelela mini khavho afho damuni,” vha amba.
Muambeli wa mapholisa a Vhembe W/O Vho Vuledzani Dathi vho khwaṱhisedza tshiwo, vhari mapholisa a Makhado vha khou ṱoḓisisa zwinzhi nga ha tshiwo itshi. Vho Dathi vhari tshitumbu tshe tsha thoma u wanala hovha tsha Effort, tshe tsha waniwa nga mudzulapo wa Tshitandani, Vho Hein de Jager, vhe vhavha vhoya u rea khovhe damuni ḽa Albasin. Vhari vho thoma nga u bvisa khovhe dze dzavha dzi kha mambule ngomu maḓini. Mambule ayo ndi ane vhathu vha a shumisa u rea khovhe zwi siho mulayoni.
“Vhori zwenezwo vha khou bvisa mambule maḓini, vha vhona tshanḓa tsha muthu. Ndi he vha thoma u isa tshikepe tshavho tsini. Vhori vha tshi swika tsini vha wana tshitumbu. Vho ḓou founela tshiṱitshi tsha mapholisa tsha tsini vha vhiga tshiwo isthi. Mapholisa vho swika afho damuni, ha bvisiwa tshitumbu ngomu maḓini,” ha amba Vho Dathi..
Tshitumbu tsho ḓou iswa mutsharani wa muvhuso vhuongeloni ha Elim u ṱoliwa na u bvela phanḓa na ṱhoḓisiso. Vho Dathi vhari vha SAPS, EMS na mapholisa a maḓini vho ḓou vhigelwa tshiṅwe tshitumbu tshe tsha waniwa tshi tshi papamala damuni nga Sondaha. Tshitumbu itsho tshavha tsha Vho Laxon.
“Tshitumbu tshovha tsho no tshinyala, fhedzi ahuna zwiṅwe zwine ha humbulelwa uri ndi zwone zwo laho mufu. Ṱhoḓisiso dza mapholisa dzo ḓou bvisela khagala uri vhafu ndi khotsi na murwa,” hu amba Vho Dathi.


==================================================
