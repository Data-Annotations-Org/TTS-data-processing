Oct. 23, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Mokha o moholo oa bohanyetsi (Democratic Congress – DC) le mokha oa bobeli ka boholo selekaneng se secha sa puso (Alliance of Democrats – AD) e mesarelong ha mekha e meng ea metinyane eona hlathe e lelekisa tsebe kamor’a hore lekhotla le ikemetseng la likhetho (IEC) le bolele ha le entse kabo bocha ea litulo tsa khekhethane.
                
Sena se tla kamor’a hore IEC e bolele hore e ne e file DC litulo tse 11 tsa khekhethane ka phoso, ha ene lokela ho e abela feela tse robeli. IEC e boetse e re e file AD litulo tse tharo ha ene lokela ho e abela feela tse peli. IEC e re joale e batla ho lokisa phoso eo.
Ebang kabo bocha ena – eo IEC e reng e tlisoa ke tokiso ea phoso eo eona IEC e ileng ea e etsa lipalong ha e ntse e aba litulo – hona ho tla bolela hore DC, e neng e ena le kakaretso ea litulo tse 29 paramenteng, e se e tla sala ka tse 26; ha AD e neng e ena le tse hlano e se e tla sala ka tse ‘ne.
Leha holejoalo, taba ena e ile ea kena ka lekhotleng le phahameng moo IEC e kopang lekhotla ho e lumella ho hlahlela nyeoe ea hore e tle e lumelloe ho phethahatsa takatso ena ea eona ea ho aba litulo bocha lekhotleng la molao oa motheo.
Kamor’a hore nyeoe ena e kene ka khotla ka Moqebelo oa li 22 Mphalane, lekhotla le phahameng le ile la etsa qeto ea hore ke nyeoe e potlakileng, ‘me la e behela letsatsi leo ka lona ho tlang ho lahloa malepe ke babuelli ba balli, eleng IEC, le babuelli ba baikarabelli, eleng Motlotlehi le mekha e amehang ea lipolotiki, har’a ba bang.
Nyeoeng ena IEC e mothating oa ho iqosa lekhotleng la molao oa motheo kahore e lumelloe ho lokisa liphoso tseo e li entseng mabapi le lipalo tsa kabo ea litulo tsa khekhethane.
Sena se bolela hore ka la 25 Mphalane, phutheho e ikhethang ea paramente e ntse e tla tsoelapele ho hlapants’a maparamente ka boemo bo teng ha joale pele IEC e ka phethahatsa kabo bocha eo ea litulo, e leng moo DC e tla kena ka maparamente a 29, ha AD le eona e tla kena ka maparamente a mahlano.
Morero oa IEC ke hore ha eka atleha ho aba litulo tsena tse ‘ne tsa khekhethane bocha, e tle e li fetisetse - setulo ka ‘ngoe - ho mekha e latelang: Basotho National Party (BNP), United For Change (UFC), Lesotho Peoples’ Congress (LPC) le Basotho Patriotic Party (BPP).
BNP, e etelletsoeng pele ke monghali Machesetsa Mofomobe, e ne e tlilo kena paramenteng ka setulo se le seng, empa ha e ka tšoasa kabong bocha, e tla ba le litulo tse peli. Haele mekha ena e meng; UFC ea mofumahali ‘Malichaba Lekhoaba, LPC e kannang ea etelloa pele ke Moruti Paul Masiu ho latela setlamo sa boikopanyo sa pele ho likhetho, le BPP ea monghali Tefo Mapesela, eona ene e khutlile e theta lehe.
A bua ka pelo e bohloko, phala ea AD monghali Thuso Litjobo o hlalositse hore botsamaisi ba IEC bo sentse likhetho, a nt’o phahella ka hore leha holejoalo, liphoso tsa bona li lokela ho hlahlojoa bocha leho rarolloa hantle ka khotso.
Access exclusive newsletters, along with previews of
                            new media releases.
“Hase taba e nepahetseng hore batho ba fuoe mosebetsi moo ho nang le litebello, e be hamorao ba joetsoa ntho e fapaneng,” a rialo Litjobo a nt’o supa hore IEC e tla tlisetsa naha tsitsipano ka liphoso tseo a itseng ha li amohelehe.
Ha lahlela molangoana oa hae, mongoli kakaretso oa DC monghali Lits’itso Cheba o ile a bonts’a hore IEC e entse liphoso tse kannang tsa hlokisa naha botsitso leho halefisa sechaba. Cheba a re leha holejoalo ba tla emela kahlolo ea nyeoe ba nt’o sheba maoala a ho rarolla taba ena.
Haele moetapele oa DC mongali Mathibeli Mokhothu eena o supile hore likhetho tse akaretsang tsa monongoaha li bile le mamphemphe. Mokhothu a eketsa ka hore IEC e bile bohlasoa kaho hloleha ho sebetsa litaba tsa kabo ea litulo tsa khekhethane ka tsela e nang le ponaletso. A boela a supa, ele mohlala oa bohlasoa, hore mokha oa habo o ile oa tingoa monyetla oa ho emisa bakhothaletsuoa mabatooeng a mabeli moo ho neng ho thoe ba behiloe ntle leho se fihlele lipehelo tsa molao.
Mokhothu o buile joaloka motho ea bileng a makalletseng taba ea hore hose ho ena le phatlalatso ea hore na tona-kholo ke mang, empa ‘muso o thehoa ke maparamente kapa mekha ea lipolotiki e ikopantseng ka paramenteng kamor’a hore litho tsa ntlo ea sechaba li hlapantšoe, e leng seo a itseng hase eso etsahale paleng ea paramente.
Sena ke ka mor’a hore ‘muso o ntše phatlalatso e bolelang ha tona-kholo e ncha ea ‘muso oa Lesotho, e leng moetapele oa Revolution for Prosperity (RFP), monghali Samuel Ntsokoane Matekane, a tla hlomamisoa se ‘muso ka li 28 Mphalane lebaleng le leholo la lipapali la Setsoto Maseru. Phatlalatso e bile e mema sechaba leho se kopa hore se setle moketeng ona se apere laiaparo tsa mekha ea lipolotiki, empa se khabe ka ‘mala ea naha.
Mokha oa RFP ke oona o nang le lipalo tse ngata tsa mabatooa kaha o fumane litulo tse 56 ho tse 80. Ha oa abeloa litulo ho tse 20 tsa khekhethane hohang. Hona ho bolela hore RFP ha ea fihlela litulo tse 61 ho ka tseba ho theha ‘muso e le ‘ngoe. RFP e kene selekaneng le AD ea monghali Monyane Moleleki ka litulo tse hlano, le Movememt for Economic Change (MEC) ea monghali Selibe Mochoboroane ka litulo tse ‘ne, ‘me sena se bolela hore ha li kopana li etsa litulo tse 65, ‘me ka hona li ka theha ‘muso.
Hosa lejoalo, IEC e ntšitse polelo eo ho eona e ipilelitseng ho sechaba hoba le mamello leho se mamele melaetsa e reretsoeng ho jala pherekano ho fihlela makhotla a molao a entse qeto holim’a qaka ea kabo bocha ea litulo tsa khekhethane.
Puisanong e ikhethang le koranta ea motse-moholo Maseru (Metro), moetapele oa UFC mohlomphehi Lekhoaba o hlalositse hore o motlotlo hoba karolo ea paramente ea bo 11 leho ea sebeletsa sechaba ka boitelo.
Lekhoaba o ile a tsoelapele hore o ile a hlokomela phoso ea IEC ea kabo ea litulo tsa khekhethane a nt’o e atamela, empa e ile ea mo joetsa hore lipalo li sebelitsoe hantle. O elelitse IEC ho sebeletsa ho nepa kabo ea litulo tsa khekhethane e le boitukisetso ba likhetho tse tlang tsa puso ea libaka.
Lekhoaba a fera litaba tsa hae kahore o tla ba le tšusumetso e kholo molemong oa liphetoho tse reretsoeng ho etsa lintlafatso molemong oa sechaba sa Basotho, ho fapana le maparamente a etsang lintho molemong oa ‘ona.
Phala ea BNP mofumahali ‘Maseshophe Leshota, ea hlalositseng hore mokha oa habo o ile oa eba le khoao mabapi le tsela eo IEC e abileng litulo tsa khekhethane ka eona, o boletse hore o ananela qeto ea IEC ea ho lokisa liphoso tsa kabo ea litulo tsa khekhethane bocha, a nt’o eketsa kahore IEC e lokela hoba seli ha e etsa mosebetsi o hlokolosi oa kabo ea litulo tsa khekhethane ho qoba meruso ea lipolotiki.
 ISSUE:
                                        2222
Published:
                                        Oct,12

                                Next Story

                        Parly special meeting set for next week Tuesday
Neo Senoko
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Oct. 24, 2022
KA ATANG THELINGOANE, LMPS REPORT
Catch our weekly audio news daily only on Metro Radio
                    Podcast News.

                    Sepolesa sa Lesotho se tlalehile hore mosali oa Mosotho ea sa leng mocha lilemong, o falalitsoe M10,000 kamor’a ho ekoa ka ho tšepisoa ho ba ‘toloko’ le ho rekisoa phofshoana ea lefofo ea lipere tsa reisisi.
                
Ho ea ka motlatsi oa mookameli ofising ea Thibelo ea Boqhekanyetsi ba Lichelete (Financial Crime Counter Unit) ntlokholo ea sepolesa Maseru, Sub Inspector Pholoana Kikine, sechaba se lokela ho hlokomela boqhekanyetsi le bomenemene tse ntseng li ja setsi matsatsing ana.
Sub Inspector Kikine o itse ho kene litlaleho ofising ea habo moo ho nang le seboko sa phohomela ka boqhekanyetsi bo etsetsoang karolo e ‘ngoe ea sechaba. O itse matsatsing ana, mosali oa Mosotho, 33, ea lulang Khubetsoana, Maseru, o ile a eloa ka liphalana ke bakhosheli ba banna ba nto ikela ka matsebetsebe a M10,000, lehoja ba ne ba batlile M20,000, ea mpa ea eba hore mosali ha na eona.
O itse qaleho ea taba ke hore mosali o ile la fumana mohala oa motho oa monna ea neng a utloahala a mo tseba; a bile a tseba hore ke letsoalloa la hokae, ‘me a nyaloa hokae. O itse mong’a mohala ona o ne a hloka thuso ea mosali enoa hore a mpe a mo thuse ka ho thusa monna e mong, eo eena mokopi a tla mo kopanya le mosali enoa, kaha monna eo a sa tsebe senyesemane joale a lokela ho tla kopana le makhooa ho tla buisana le ‘ona ka litaba tsa khoebo ea ho lema matekoane le ho tla tekena tumellano ea mokhoa oa tšebetso; e leng hore mosali o ne a kupuoa ho ba toloko.
Tlhaloso e tsoetsepele hore ba ile ba fela ba kopanela Maseru, ka setopong sa libese. Ho utloahala ha mosali a ne a tsamaea ka koloi ea hae, ‘me monna eo (oa mohlophisi oa kopano ena ea khoebo) o ile a kopa ho kena koloing ka le reng, eo mphat’oae ea kopang thuso, o sebakeng se seng haufi le Pioneer Mall. O itse ba ile ba fela ba leba teng.
Sub Inspector Kikine o itse ha ba le moo, ke ha mohala o kena ho monna enoa oa mohlophisi o reng ba kopane haufinyane le Maseru Club. O itse ba fetse ba ile moo, ’me ha ba fihla ba fumana monna e mong moo a eme a le mong. Tlaleho e tsoelapele hore mosali o ile a makala ha ba fihla moo a utloa monna eo a ntseng a tsamaea le eena, a halefela eo motsoalle oa hae ka le reng o hloloa ho boloka nako kaha makhooa le liakhente li boloka nako, joale eena o liehile ‘me ekanna eaba bao ba se ba bile ba tsamaile; empa leha holejoalo o ile a re ba eme hanyane mohlomong ba tla khutla.
Sub Insp. Kikine o itse ba ile ba fela ba ema nakoana. O itse ka nako e sa feliseng pelo ba eme, monna ea tlo thusoa ho tolokelloa sekhooa, o ile a hlahisa phofshoana e tšetsoeng kahar’a polasetiki, a bontša ‘mphat’oae a bile a hlalosa bohlokoa ba eona ka le reng e fuoa lipere tsa reisisi, ‘me e li fa matla. O itse eo monga phofshoana o ile a hlalosa hore o rata ho kena khoebong eo ea reisisi hobane e chelete e ngata, ‘me haeba mosali a ka khahloa, a ka mo khoaela ka lehafing, ‘me ba etsa chelete e ngata!
Access exclusive newsletters, along with previews of
                            new media releases.

                        Ena ke phofshoana ea mokunyata eo balotsana ba reng e ntle haholo lipereng tsa reisisi
Tlaleho e tsoetsepele hore monna ea neng a tsamaea le mosali o ile a utloahala a khahluoe, ‘me le mosali a khahloa ke khoebo ena. Monna enoa oa mohlophisi o ile a botsa na ba ka e fumana kae, ke moo monga phofshoana a ileng a re e fumaneha ho morekisi oa eona ea ka fumanehang haufi le Maseru Mall, ‘me kilograma ea eona ke M20,000. Ke moo monna enoa oa mohlophisi hang a ileng a kopa mosali ho ba isa Maseru Mall ka koloi, ‘me a ba mo fa M1,500 e le ea mafura.
Tlaleho e re ha ba fihla Maseru Mall, ba fetse ba fumana ‘morekisi oa phofshoana’ ea ileng a re ba lefe likete tse mashome a mabeli (M20,000) a tsebe ho ba fa phofshoana.
Monna enoa o ile a re ha ana chelete e kaalo matsohong, ’me a kopa monna oa mohlophisi hore a mo thuse kaha chelete eona e teng leha e se matsohong, o tla mo lefa eona hamorao. Eo le ena o ile a re ha ana eona. Ke moo monna enoa (ea ‘montšitseng phofshoana) a ileng a kopa mosali ho mo thusa, o tla mo khutlisetsa chelete ea hae kaha ke moo ba se ba tla sebetsa ‘moho ka khoebo ea lipere.
Tlaleho e re mosali o ile la letsetsa e mong oa baamani le eena ho kopa hore eo a mo thuse ka M20,000 o tla mo lefa, empa eo a re ha ana eona, empa a ka tseba ho ba le M10,000 feela, ‘me a fela a re a mo thuse ka eona. Mosali o ile a fela a fumana chelete ena a nto fana ka eona ho monna enoa eo ba seng ba tlilo kena khoebong ‘mmoho. Empa morekisi oa phofshoana o ile a re a keke a lokolla phofshoana ka chelete e sa fellang. Ba ile ba ema moo ba sa tsebe na ba fumana chelete e ‘ngoe hokae.
Kamor’a nakoana, mohala oa monna ea alimileng chelete o ile oa kena, ‘me eo a bolela hore mohala oo o mo tlalehela hore makhooa a se a le teng ho e ‘ngoe ea lihotele kahar’a Maseru ‘me a bile a se a tatile. Ke moo monna ea alimileng chelete ho mosali a ileng a re lehlatsipa le tsamae ho ea etsa litumellano le makhooa hobane a keke a siea morekisi oa phofshoana le chelete e sa fellang kaha o tloha a ba nyamella. Mosali o ile a tsamaea, ‘me a ema kahar’a jarete ea hotele moo a neng a laetsoe ho ea teng.
Tlaleho e re mosali o ile a ema moo nako e telele hoo a bileng a felloa ke mamello; ho se makhooa a fihlang ho eena. Khabareng mosali o ile a letsetsa monna eo e saleng a letsetsana le eena oa mohlophisi empa mohala oa hae eaba ha o sa fumaneha. A letsetsa le monna eo ba lokelang ho kena khoebong le eena; ka tsela e tšoanang, le eena eaba mohala ha o sa fumaneha; eaba ke hona a elelloang hore o etsoe ka liphalana.
Sub Insp. Kikine o ipilelitse ho sechaba ho se kene kahar’a lintho tseo motho a sa li utloisiseng, a bile a sa tsebe le batho bao a buang kapa ho kopana le bona. O itse mosali enoa o tsamaile nako e telele le batho bao a sa ba tsebeng, ‘me taba ena e bile e beha bophelo ba motho kotsing e tšabehang. O eletsa sechaba ho hlokomela mehala e sa hlakang ebile e sa tsebahale.
 ISSUE:
                                        2222
Published:
                                        Oct,12

                                Next Story

                        Turnout down to 38% in Lesotho elections
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Oct. 23, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Mokha o moholo oa bohanyetsi (Democratic Congress – DC) le mokha oa bobeli ka boholo selekaneng se secha sa puso (Alliance of Democrats – AD) e mesarelong ha mekha e meng ea metinyane eona hlathe e lelekisa tsebe kamor’a hore lekhotla le ikemetseng la likhetho (IEC) le bolele ha le entse kabo bocha ea litulo tsa khekhethane.
                
Sena se tla kamor’a hore IEC e bolele hore e ne e file DC litulo tse 11 tsa khekhethane ka phoso, ha ene lokela ho e abela feela tse robeli. IEC e boetse e re e file AD litulo tse tharo ha ene lokela ho e abela feela tse peli. IEC e re joale e batla ho lokisa phoso eo.
Ebang kabo bocha ena – eo IEC e reng e tlisoa ke tokiso ea phoso eo eona IEC e ileng ea e etsa lipalong ha e ntse e aba litulo – hona ho tla bolela hore DC, e neng e ena le kakaretso ea litulo tse 29 paramenteng, e se e tla sala ka tse 26; ha AD e neng e ena le tse hlano e se e tla sala ka tse ‘ne.
Leha holejoalo, taba ena e ile ea kena ka lekhotleng le phahameng moo IEC e kopang lekhotla ho e lumella ho hlahlela nyeoe ea hore e tle e lumelloe ho phethahatsa takatso ena ea eona ea ho aba litulo bocha lekhotleng la molao oa motheo.
Kamor’a hore nyeoe ena e kene ka khotla ka Moqebelo oa li 22 Mphalane, lekhotla le phahameng le ile la etsa qeto ea hore ke nyeoe e potlakileng, ‘me la e behela letsatsi leo ka lona ho tlang ho lahloa malepe ke babuelli ba balli, eleng IEC, le babuelli ba baikarabelli, eleng Motlotlehi le mekha e amehang ea lipolotiki, har’a ba bang.
Nyeoeng ena IEC e mothating oa ho iqosa lekhotleng la molao oa motheo kahore e lumelloe ho lokisa liphoso tseo e li entseng mabapi le lipalo tsa kabo ea litulo tsa khekhethane.
Sena se bolela hore ka la 25 Mphalane, phutheho e ikhethang ea paramente e ntse e tla tsoelapele ho hlapants’a maparamente ka boemo bo teng ha joale pele IEC e ka phethahatsa kabo bocha eo ea litulo, e leng moo DC e tla kena ka maparamente a 29, ha AD le eona e tla kena ka maparamente a mahlano.
Morero oa IEC ke hore ha eka atleha ho aba litulo tsena tse ‘ne tsa khekhethane bocha, e tle e li fetisetse - setulo ka ‘ngoe - ho mekha e latelang: Basotho National Party (BNP), United For Change (UFC), Lesotho Peoples’ Congress (LPC) le Basotho Patriotic Party (BPP).
BNP, e etelletsoeng pele ke monghali Machesetsa Mofomobe, e ne e tlilo kena paramenteng ka setulo se le seng, empa ha e ka tšoasa kabong bocha, e tla ba le litulo tse peli. Haele mekha ena e meng; UFC ea mofumahali ‘Malichaba Lekhoaba, LPC e kannang ea etelloa pele ke Moruti Paul Masiu ho latela setlamo sa boikopanyo sa pele ho likhetho, le BPP ea monghali Tefo Mapesela, eona ene e khutlile e theta lehe.
A bua ka pelo e bohloko, phala ea AD monghali Thuso Litjobo o hlalositse hore botsamaisi ba IEC bo sentse likhetho, a nt’o phahella ka hore leha holejoalo, liphoso tsa bona li lokela ho hlahlojoa bocha leho rarolloa hantle ka khotso.
Access exclusive newsletters, along with previews of
                            new media releases.
“Hase taba e nepahetseng hore batho ba fuoe mosebetsi moo ho nang le litebello, e be hamorao ba joetsoa ntho e fapaneng,” a rialo Litjobo a nt’o supa hore IEC e tla tlisetsa naha tsitsipano ka liphoso tseo a itseng ha li amohelehe.
Ha lahlela molangoana oa hae, mongoli kakaretso oa DC monghali Lits’itso Cheba o ile a bonts’a hore IEC e entse liphoso tse kannang tsa hlokisa naha botsitso leho halefisa sechaba. Cheba a re leha holejoalo ba tla emela kahlolo ea nyeoe ba nt’o sheba maoala a ho rarolla taba ena.
Haele moetapele oa DC mongali Mathibeli Mokhothu eena o supile hore likhetho tse akaretsang tsa monongoaha li bile le mamphemphe. Mokhothu a eketsa ka hore IEC e bile bohlasoa kaho hloleha ho sebetsa litaba tsa kabo ea litulo tsa khekhethane ka tsela e nang le ponaletso. A boela a supa, ele mohlala oa bohlasoa, hore mokha oa habo o ile oa tingoa monyetla oa ho emisa bakhothaletsuoa mabatooeng a mabeli moo ho neng ho thoe ba behiloe ntle leho se fihlele lipehelo tsa molao.
Mokhothu o buile joaloka motho ea bileng a makalletseng taba ea hore hose ho ena le phatlalatso ea hore na tona-kholo ke mang, empa ‘muso o thehoa ke maparamente kapa mekha ea lipolotiki e ikopantseng ka paramenteng kamor’a hore litho tsa ntlo ea sechaba li hlapantšoe, e leng seo a itseng hase eso etsahale paleng ea paramente.
Sena ke ka mor’a hore ‘muso o ntše phatlalatso e bolelang ha tona-kholo e ncha ea ‘muso oa Lesotho, e leng moetapele oa Revolution for Prosperity (RFP), monghali Samuel Ntsokoane Matekane, a tla hlomamisoa se ‘muso ka li 28 Mphalane lebaleng le leholo la lipapali la Setsoto Maseru. Phatlalatso e bile e mema sechaba leho se kopa hore se setle moketeng ona se apere laiaparo tsa mekha ea lipolotiki, empa se khabe ka ‘mala ea naha.
Mokha oa RFP ke oona o nang le lipalo tse ngata tsa mabatooa kaha o fumane litulo tse 56 ho tse 80. Ha oa abeloa litulo ho tse 20 tsa khekhethane hohang. Hona ho bolela hore RFP ha ea fihlela litulo tse 61 ho ka tseba ho theha ‘muso e le ‘ngoe. RFP e kene selekaneng le AD ea monghali Monyane Moleleki ka litulo tse hlano, le Movememt for Economic Change (MEC) ea monghali Selibe Mochoboroane ka litulo tse ‘ne, ‘me sena se bolela hore ha li kopana li etsa litulo tse 65, ‘me ka hona li ka theha ‘muso.
Hosa lejoalo, IEC e ntšitse polelo eo ho eona e ipilelitseng ho sechaba hoba le mamello leho se mamele melaetsa e reretsoeng ho jala pherekano ho fihlela makhotla a molao a entse qeto holim’a qaka ea kabo bocha ea litulo tsa khekhethane.
Puisanong e ikhethang le koranta ea motse-moholo Maseru (Metro), moetapele oa UFC mohlomphehi Lekhoaba o hlalositse hore o motlotlo hoba karolo ea paramente ea bo 11 leho ea sebeletsa sechaba ka boitelo.
Lekhoaba o ile a tsoelapele hore o ile a hlokomela phoso ea IEC ea kabo ea litulo tsa khekhethane a nt’o e atamela, empa e ile ea mo joetsa hore lipalo li sebelitsoe hantle. O elelitse IEC ho sebeletsa ho nepa kabo ea litulo tsa khekhethane e le boitukisetso ba likhetho tse tlang tsa puso ea libaka.
Lekhoaba a fera litaba tsa hae kahore o tla ba le tšusumetso e kholo molemong oa liphetoho tse reretsoeng ho etsa lintlafatso molemong oa sechaba sa Basotho, ho fapana le maparamente a etsang lintho molemong oa ‘ona.
Phala ea BNP mofumahali ‘Maseshophe Leshota, ea hlalositseng hore mokha oa habo o ile oa eba le khoao mabapi le tsela eo IEC e abileng litulo tsa khekhethane ka eona, o boletse hore o ananela qeto ea IEC ea ho lokisa liphoso tsa kabo ea litulo tsa khekhethane bocha, a nt’o eketsa kahore IEC e lokela hoba seli ha e etsa mosebetsi o hlokolosi oa kabo ea litulo tsa khekhethane ho qoba meruso ea lipolotiki.
 ISSUE:
                                        2222
Published:
                                        Oct,12

                                Next Story

                        Parly special meeting set for next week Tuesday
Neo Senoko
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Oct. 4, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Setopo sa mosali oa Mosotho ea hakanyetsoang ho lilemo tse 63 se fumanoe kahara lekoaliba la mali hape ho ena le thipa e belaelloang e sebelisitsoe ho bolaea mofu ketsahalong e etsahetseng Ha Ts’iu Maseru ka la 2 Mphalane 2022.
                
Pelaello ke hore mofu o fenethiloe ke setloholo sa hae, Teboho Moeketsi, 20, eo e leng moithuti oa sekolo se seng sa mesebetsi ea matsoho Maseru. ‘Melaelloa o belaelloa a ile a ipha limenyane kamora’o hore a fenethe nkhono oa hae.
Ho ea ka tlhaloso ea monghali Mahlomola Ts’oenyane oa Ha Ts’iu, Motimposo, eo e leng mohaisane oa mofu, o hlalositse hore lihoreng tsa hoseng ka Sontaha, e ile ea eba sebonoang-se-bonoa-ke-bohle moo ba fumaneng setopo sa mofu se mali se tjapalletse kahar’a ntlo.
Ts’oenyane a tsoelapele hore ba fumane thipa e khenathetseng mali pel’a setopo, hape a phahella kahore mofu o ne a ena le maqeba a ‘maloa a ho hlajoa ka thipa molaleng, phatleng le ‘meleng. A eketsa kahore o belaella setloholo sa mofu ketsahalong ena kaha a itse o ne a robala le eena ka kamoreng ea ntlo e nang le liphapusi tse tharo.
“Ke na le pelaello ea hore moshanyana enoa ke eena ea entseng ketso ena hobane har’a motse mona hona le nako eo a neng a sebelisa lithethefatsi, a ts’osa batho ba bang kaho ba hlaba ka thipa. Taba eno e ile ea tlalehoa ho mahokela a motseng mona ra nt’o nka likhato tsa khalemo. Ke rata ho supa hore ‘melaelloa ke motho ea neng a re sokulisa kaha a ne a tsuba clue hape a sebelisa lithetefatsi tse ling a nt’o ts’osa batho ka thipa ha lintho tsena tsa li mo qakile.” A rialo Ts’oenyane puisanong le seea-le-moea se seng sa lehae.
Access exclusive newsletters, along with previews of
                            new media releases.
Ts’oenyane o boetse a supa hore ‘melaelloa o ne a ts’oella mathe leho nts’etsa metsi ka tlung ntle leho sebelisa thuoana ha lithetefatsi li moqakile. Hape a supa hore melaelloa o ne a qeta lijo tseo mofu a neng a liphehile kaofela.
“Mofu o ne a atisa hore tlalehela ha ‘melaelloa a etsa lintho tse tsoileng tseleng. Empa lekhetlong lena ke maketse kaha ke sa tlaleheloa letho mabapi le bots’oaro bo hlephileng ba melaelloa”- A rialo Ts’oenyane.
Potsong ea hore na ‘melaelloa o amahangoa le litaba tsa bonomoro, Ts’oenyane o bonts’itse hore o ile a fumana tlaleho ea hore ‘melaelloa ke lenomoro a nt’o phahella ka hore o ile a ba sechele ka litaba tsena kaha nkhono a bile leqe. A ipiletsa ho batsoali ho tlalehela sesole sa Lesotho moo ba bonang bana ba bona ba etsa liketso tse amahangoang le manomoro.
Ts’oenyane a fera litaba tsa hae ka ho elellisoa batsoali ho lisa metsamao ea bana ba bona le hore ba khalengoeloe ka nako kaha a itse thupa e otlolloa e sale metsi.
Hosa le joalo, Metro e ile ea ikopanya le motlatsi oa phala ea sepolesa sa Lesotho Inspector ‘Mareabetsoe Mofoka ea ileng a supa hore ofisi ea habo ha e so fumane tlaleho ka ketsehalo ea polao Ha Ts’iu ka tsela e tloaelehileng.
 ISSUE:
                                        2222
Published:
                                        Oct,12

                                Next Story

                        Phala Phala dollars came from animal sales - Ramaphosa
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 17, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Habofanoe Lephuthela Ntsie o laetsoe ke lekhotla ho iphumanela ‘muelelli oa molao pele nyeoe ea hae e tsoelapele ka la Boraro la li 21 Loetse, kamor’a hore a hlahe khotla ha khuts’oanyane a hloka ‘muelli ka li 13 Loetse.
                
Ke nyeoeng ena e ka lekhotleng le phahameng la Lesotho moo Moahloli ‘Masefuro Mahase a ileng a laela Ntsie ho ipatlela ‘muelelli oa khetho ea hae ho ‘muelella kmor’a hore a tlalehe hore bao a neng a ba t’sepile ba bile le mabaka a ho se itlalehe ho ‘muelella.
Moahloli Mahase a re e bang moqosuoa a ka hloleha ho iphumanela ‘muelelli oa molao, lekhotla le tla batla motho ea tla mo emela nakong eo lekhotla le tsoelang pele ka nyeoe e mabapi le polao ea banna ba babeli, bao a qosoang kahore o ile a ba bolaea ka sehloho.
Sena se latela hore ebe ho ile hoa hlahella ha liakhente tse peli, e leng Mothena Rafoneke le Letuka Molati, li ile tsa lotola ho buelella Ntsie ka lereng ba phathahantsoe ke mosebetsi. Litlaleho tse sa netefatsoang li ne kuma ha Molati a bonts’itse hore a keke a buelella Ntsie tlasa khoeli le letsat’se, a nt’o phahella kahore leha ho ka thoe a ‘muelelle mahala, setsoeng keha Molapo.
Ha a fana ka lehlakore la hae, Ntsie o bonts’itse hore hase ‘nete hore liakhente tse boletsoeng li hanne ho ‘muelella, empa li ne li phathahantsoe ke mosebetsi.
A tsoelapele ho botsa hore na ke toka hore nyeoe ea hae e ka tsoelapele a sena ‘muelelli, a nt’o kopa ho ipuelella kapa lekhotla le chechise nyeoe molemong oa hore a fuoe monyetla oa ho iphumanela ‘muelelli e mong oa khetho ea hae.
Ke moo Moahloli Mahase a ileng a qobelleha ho nka qeto ea ho laela hore Ntsie a fumane ‘muelelli ea joalo, hoseng joalo, lekhotla le tla qobelleha ho mo fumanela ‘muelli oa molao oa ‘muso molemong oa ho potlakisa lebili la toka.

                        Lephuthela Habofanoe Ntsie o ile a tsebahala e le ralifoto ea hloahloa oa Lesotho
Access exclusive newsletters, along with previews of
                            new media releases.
Lekhotla le boetse la hanyetsa kopo ea Ntsie ea hore a fuoe beile ha ntsa emetse hore nyeoe e tsoelepele, la mo hopotsa hore o kile baleha lilemong tse 10 tse fetileng, kahona la laela hore a itlalehe khotla ka letsatsi le boletsoeng ntle le phoso a ntse a le litlamong.
Ntsie o boetse a tletleba ka ts’oaro e seng ntle eo a e etsetsoang ke basebelletsi ba lichankana, empa e mong oa liofisiri tsa lichankana a latola litaba tseo.
Ntsie o qosoa ka polao ea Habaka Mahao le Souru Masupha, e etsahetseng Lancer’s Gap, Sehlabeng sa Thuathe, Maseru ka selemo sa 2004.
Nakong eo lekhotla le phahameng le neng le le mothating oa ho bala kahlolo lilemong tse 10 tse fetileng (2013), molekane oa Ntsie o ile a hlahisa lengolo la ngaka le pakang hore Ntsie o ile a kula ka nako ea khefutso ea tinare, kahona o ile a hloleha ho iponahatsa ka khotla.
Hamorao ho ile hoa fumaneha hore Ntsie o ts’otse tlhako morong ho ea naheng ea Afrika Boroa (SA) moo a ileng a ina libono metsing ho fihlela ha ts’oaroa ke mapolesa a Afrika Boroa ho mo nehela ho a Lesotho ho tla tobana le qoso ea polao ea banna bao ba babeli.
 ISSUE:
                                        2222
Published:
                                        Oct,12

                                Next Story

                        Mahali Phamotse hlathe e lelekisa tsebe
Ka Nkoate Thamae
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 16, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Mahali Phamotse, ea ileng a khothaletsoa ke bongata lebatooeng la Matlakeng ho emela lebatooa le joalo tlasa sekhele sa Thalaboliba (Revoluton for Prosperity – RFP), a mpa a hloloa lipotsong tsa komiti e kholo, kajeno hlathe e lelekisa tsebe kamorao hore e be e mong eo lekhotla le mo ahloletseng hore ebe mokhothaletsuoa.
                
“Ke sebetsa hantle le moetapele oa RFP,” ho rialo Dr Phamotse a bososela.
Dr. Mahali Phamotse o hlalositse hore o sebetsa hantle le moetapele oa RFP monghali Ntsoakoane Matekane puisanong e ikhethang eo a bileng le eona le koranta ea Motse-moholo (Metro) letsatsing la li 15 Loetse monongoaha.
Moqolotsi oa koranta ea Motse-moholo o ile a nonya mokhothaletsuoa enoa oa Matlakeng maikutlo kamorao hore e be e mong oa batho ba 16 ba ileng ba qosa RFP ba kopa lekhotla hore mokha o ba kenyelletse lethathamong la bakhothaletsuoa ba bahlano ba ileng ba hlola RFP ka nyeoe pejana mabapi le ho petlenyoa hoa batho ba khethiloeng ka lipalo tse tlaase papisong le tsa ba khothalelitsoeng ka tse ngata ho bao e tlang ho ba bakhothaletsuoa ba mabatooa.
Tokomaneng ea qoso, balli ba ile ba kopa lekhotla hore lethathamo la batho ba petlentsoeng le nkoe le se molaong le hore mabitso a bona a hlakoloe lenaneng la bakhothaletsuoa ba RFP komising e ikemetseng ea likhetho (IEC).
Mokhoa oa RFP o ne o ile oa bonts’a pejana li sa tloha motseng hore o tla sebelisa setla-bocha sa ho khetha bakhothaletsuoa ka mokhoa oa makhabane a ikhethang (meritocracy) e leng seo karolo e’ngoe ea litho tsa mokha li hlaositseng e le mokhoa oa ho nyenyefatsa khetho ea bakhethi pusong ea sechaba ka sechaba.
Ha hlalosa ntlha-kemo ea hae kahara RFP, Dr Phamotse o bonts’itse e ntse e le setho se matla se bileng se tsepahalang sa Lets’olo la Ntlafatso ea Moruo (kamoo RFP e ireneketsang ka teng) kamorao hore lekhotla le fane ka taelo ea hore bakhothaletsuoa ba khethiloeng ke sechaba likhethong tsa mathomo ka lipalo tse holimo e be bona ba tla emela likhetho. Dr Phamotse o itse moetapele oa hae o amohetse kahlalo ea lekhotla.
Access exclusive newsletters, along with previews of
                            new media releases.
“Ke rata ho u boella hore lets’olo la ho iketela likhetho tse akaretsang le tsamaea ka thello lebatoeng la Matlakeng ntle le ts’itiso ea letho. Ka lehloholono re na le moetapele ea etsang lintho tse bonahalang, kahona ke na le ts’epo e sa thekeseleng hore ka ts’ebelisano ‘moho le ntate Matekane, re tlilo atleha ho hapa lebatoa la Matlakeng likhethong tse akaretsang tsa monongoaha,”- a rialo Phamotse a nt’o phahella ka hore ba tla sebetsa ka thata hore sechaba se fumane lits’ebelletso le lintlafatso.
Dr Phamotse o ile a khethoa ke bakhethi ba 96 likhethong tsa mathomo lebatooeng la Matlakeng a nt’o lateloa ke ea mohlahlamang ka lifoutu tse 10 ha e mong a bile le tse 9.
Potsong ea hore na ke lebaka le feng le etsang hore bakhethi ba Matlakeng ba mokhothaletse ka lipalo tse holimo, Dr Phamotse o supile hore o sebetsa hantle le bakhethi ba lebatooa la Matlakeng. A mokhethoa ea hloahloa ke ea sekehelang lingongoreho tsa bakhethi tsebe leho fana ka litharollo le lits’ebelletso.
A eketsa ka hore: “Ho ts’epahalla sechaba nakong ea bohloko le litabeng tse thabisang ke e ‘ngoe ea lits’iea tse etsang hore bakhethi ba ts’epahalle mokhethoa oa bona.”
Dr Phamotse o ferile litaba tsa hae kahore ho fapana ka maikutlo moo batho ba tsekang litokelo tsa bona ke ntho e amohelehang pusong ea sechaba ka sechaba. A re se lokelang ho tla pele ho lintho tsohle ke RFP, ho sebelletsa bo’ngoe molemong oa hore Matekane a hape likhetho tse tlang ka lipalo tse holimo.
Dr Phamotse ke motho ea tsebahalang ka ho ithukkubetsa ka setotsoana ho ntlafatsa leho tsosollosa moea oa lipapali ho bacha ba lebatooa la Matlakeng, kaho hlophisa litlholisano tsa boemo bo holimo tsa bolo ea maoto leka ho fana ka limpho ho lihlopha tse ipabolang lipapaling.

                                    by KA NKOATE THAMAE

                                    Na Marena a re: “Muruo!”? Che
Sep,16
                                

                                    by STAFF REPORTER AND ROMAN CHANSON,  THE AFRICA REPORT

                                    King Letsie appoints 7th Prime Minister of Lesotho
Oct,25
                                

                                    by METRO REPORTER

                                    African leaders and USA affirm commitment to nutrition investment
Dec,16
                                
 ISSUE:
                                        2222
Published:
                                        Oct,12

                                Next Story

                        Litlaleho tsa sepolesa
Ka Baqolotsi Ba Rona
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 16, 2022
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Sepolesa se t'soara banna ba babeli ba Ma-Pakistan ba lilemo li li pakeng tsa 23 le 31, nakong eo sepolesa se tsoileng letšolo ho kena likhoebong e le ho loantša tlolo ea molao e jeleng setsi ea khoebisano ka batho le melata e seng molaong kahara naha (Human Trafficking).
                
THABA-TSEKA: Lefu Monaheng (19) oa Ha Maphike o hlahile ha khutšoanyane kapela Lekhotla la ‘Maseterata Thaba-Tseka a qosoa ka ho chesa ntlo le tšenyo ea thepa. O ile a fuoa beili ea M500.00, ‘me o tla hlaha hape khotla ka La 20 Loetse 2022.
‘MANTŠONYANE: Tau Mokhanya (28) oa morena Khotso Toanyane Ha Khopiso, Lesobeng o hlahile kapela Lekhotla la ‘Maseterata Thaba-Tseka a qosoa ka polao ea monna (52) oa motse o tšoanang; a belaela hore mofu o chaufa le ‘mae (48). O tla hlaha hape kapela lekhotla ka La 20 Loetse 2022.
Access exclusive newsletters, along with previews of
                            new media releases.
BOTHA-BOTHE: Kelane Moemane(46) oa morena Setsumi Setsumi oa Qoqolosing, Papalala Botha-Bothe ebile e le setho sa sepolesa, o hlahile kapela lekhotla la ‘maseterata Botha-Bothe a qosoa ka polao. O tla hlaha hape Ka La 28 Loetse, Monongoaha.
BOTHA-BOTHE: Banna ba babeli ba Ma-Pakistan ba lilemo li li pakeng tsa 23 le 31, ba ile ba lleloa ke litšepe nakong eo sepolesa se tsoileng letšolo; ho kena likhoebong e le ho loantša tlolo ea molao e jeleng setsi ea Thibelo ea Khoebisano ka Batho le Taolo ea Melata kahara Naha (Human Trafficking). Banna bana ba ile ba fumanoa ba ruile lithunya le mahlahlela a tsona ka thoko ho molao; 9mm Norinco S/No. 47080383 le mahlahlela a mahlano, CA1K77 cal (4.5mm) Rifle le mahlahlela a mashome a mane le metso e mehlano a 9mm. Lipatlisiso li tsoelapele.
 ISSUE:
                                        2222
Published:
                                        Oct,12

                                Next Story

                        Cattle industry welcomes lifting of ban on livestock movement
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 16, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    Marena a Lesotho a ntse a bolella sechaba kamoo a soabileng le ho makala kamoo mekha ea lipolotiki e paramenteng kajeno e sebelitseng litaba tsa Basotho tsa tlhopho-bocha ka bosoele le bohlasoa ka teng.
                
Kamor’a hore marena a t’soarele sechaba pitso Rothe, ka leboea ho setereke sa Maseru, ho utloahetse mororo le poboli bophatlalatsing ba mararang moo litho tsa mekha e pusong li qosang marena ka ho thaothela le ho khothaletsa sechaba ho ketha Letsolo la Thalaboliba ea Ntlafatso (Revolution for Prosperity – RFP).
Leha holejoalo, marena a tjebetse taba ena matjoing ka le reng bona ba mpa ba hlaha sechaba leseling feela ka moo mekha e busang e fetohetseng maikutlo a sechaba ka teng. Maikutlo ana a sechaba ke a thathamisitsoeng ka hare ho tokomane ea Tlhopho-bocha kamor’a hore ho bokelloe maikutlo a sechaba.
Litlaleho tse ileng tsa ipetsa pejana marangrang li ile tsa bonts’a hore Marena a Sehlooho a ne a ts’oere pitso ea sechaba Rothe, moo ba neng ba khothaletsa sechaba ho khetha Lets’olo la Ntlafatso ea Moruo (RFP) hobane mekha e pusong e ba phoqile kaho hloleha ho fetisa molao oa Tlhopho-bocha.
Ha a fana ka lehlakore la hae Morena oa Sehlooho oa Thaba-Bosiu, Khobane Letsie Theko, o hlalositse ha litaba tse tlalehiloeng ka Marena a Sehlooho e le mafosisa a senang motheo.
Leha holejoalo, Morena oa Thaba kamoo a reneketsoang ka teng, o netefalitse le ho tiisa hore e le marena a sehlooho ba ile ba ts’oara pitso lebatooeng la Rothe moo ba neng ba hlaba sechaba malotsana mabapi le Maparente ao a itseng a sebelitse Tlhopho-bocha ka bolotsana. Morena Khoabane o phahelletse ka hore leha mekha ea lipolotiki e pusong e eme ka maoto e batla menoana ea sechaba hape likhethong tse akaretsang tse tlang ka la 7 Pulungoana monongoaha, sechaba se lokela ho tseba hore ba hlotsoe ke mosebetsi oa ho fetisa sets’oants’o sa molao oa Tlhopho-bocha.
“E hlile re joetsitse sechaba ka mofuta oa bapolotiki oo re nang le oona, e bile ke hona re tlang ho nts’etsa morero ona pele,” a rialo Morena oa Thaba a nt’o phethela kahore ke hona ba tlang ho potoloha le litereke tse fapakaneng ka sepheo sa ho fahlolla sechaba ka mofuta oa Maparamente a sa sebetsang litaba tsa Tlhopho-bocha ka boithukhubetso leka ponaletso.
Access exclusive newsletters, along with previews of
                            new media releases.
Mekha e busang, pusong ea kopanelo e etelletsong pele ke Kobo-Tata ea Basotho (All Basotho Convention –ABC), a kenyeletsa Democratic Congress (DC), Basotho National Party (BNP), Movement for Economic Change (MEC), Popular Front for Democracy (PFD) har’a a mang.
Ka selemo sa 2014 sechaba sa Basotho se bile lentsoe-leng ka mafapha a fapakaneng a boetapele ba sona lipolotiking le mekhahlelong e meng hore ho hlokahala thlopho-bocha ea tsamaiso ea litaba tsa naha, e le ho hlobolisa ba matleng a puso menyetla ea ho sebelisa lits’iea tsa bosebeletsi ba sechaba molemong oa boikhabi le litakatso tsa maquloana, leho sireletsa ba sa khemeng le bona.
Sepheo sa Tlhopho-bocha e ne e le hore sechaba se kenye letsoho litabeng tse reretsoeng ho felisa likhohlano le meferefere ea lipolotiki tse aparetseng naha ea Lesotho ho tloha e fumane boipuso ka selemo sa 1966.
Har’a lits’oants’o tsa melao e khothalelitsoeng ke Lekhotla la Tlhopho-bocha (National Reforms Authority - NRA) li kenyelletsa set’soantso sa molao se akaratsang (Omnibus Bill) seo e leng mokokotlo oa Thlopho-bocha hammoho le sehlomathiso sa molao oa likhetho tseo paramente ea 10 e hlotsoeng ho li fetisa nakong ea lilemo tse hlano.
Tona-kholo ea Lesotho Dr. Moeketsi Majoro o ile a phatlalatsa qomatsi ka sepheo sa hore Paremente e fuoe monyetla oa ho fetisa molao oa Tlhopho-bocha kamorao hore Motlotlohi Letsie III a qhale paramente ea 10 khoeling e fetileng boitukisetsong ba likhetho tse akaretseng tse tla ts’oaroa ka la 7 Mphalane monongoaha.
Empa lekhotla la maipiletso le qhalile hlenhlenyane ea ho bitsa paramente ka mokhoa oa qomatsi ho tla fetisa lihlomathiso tseo tse ileng tsa hloloa ho fetisoa ka nako ea lilemo tse hlano. Sena se tlile kamorao hore monna oa moqolotsi oa litaba, Kananelo Boloetse le Akhente Lintle Tuke, ba kenye nyeoe e potlakileng ho qosa Motlotlehi Letsie III le Tona-kholo, le Akhente e kholo ea ‘muso lekhotleng la molao oa motheo ho hanyetsa qeto ea hore paramente ea bo 10 e feletsoeng ke nako ka molao e boele e bitsoe hape ho tla fetisa melao ea Tlhopho-bocha ka molao oa qomatsi.
Ke nyeoeng ena moo Moahloli e Moholo oa lekhotla le phahameng la Lesotho monghali Sakoane Sakoane a bonts’itseng hore phatlalatso ea qomatsi e entsoeng ke Tonakholo Majoro e lahleloe matjoing kaha e hohlana le temana ea 23(1) ea molao oa motheo.
Moahloli Sakoane a re Motlotlehi Letsie III o ile a eletsoa hampe ho sebelisa matla a ho bitsa paramente e qhaliloeng ho fetisa melao ea Tlhopho-bocha le ea likhetho tlasa boemo ba qomatsi, e leng seo a itseng hase ntho e amohelehang mahlong a molao. A eketsa ka hore Paramente e qhaliloeng ka molao ha ena matla a ho ts’ohla leho fetisa melao.

                                    by KA NKOATE THAMAE

                                    Mahali Phamotse hlathe e lelekisa tsebe
Sep,16
                                
 ISSUE:
                                        2222
Published:
                                        Oct,12

                                Next Story

                        Kelly Khumalo ordered cops to leave her house – witness
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 15, 2022
T’SEPO NKEBENYANE
Catch our weekly audio news daily only on Metro Radio
                    Podcast News.

                    Tšitso Makhakhe (26) oa Ha Matala Maseru, o hlahile kapela lekhotla la ‘maseterata Maseru ka La Leshome le Metso e ‘Meli Loetse, Monongoaha ka qoso ea boshulo ba marang-rang ka ho ikhapela matsebe-tsebe a chelete e hakanyetsoang ho M9,600.00 le M84,100.00 ho tsoa ho tse ling tsa likhoebo tse romellang lichelete ka marang-rang.
                
Lance Sergeant (L/Sgt) ‘Mapholo Sakoane ea tšoereng molepo e le mookameli ofising ea Boqhekanyetsi ka Marang-rang le ho Hlatsoa Chelete, Ntlo-kholo ea Sepolesa o re ba ile ba fumana monyenyetsi oa hore ho na le motho ea ntseng a kena-kenana le litšebeletso tsa marang-rang ka lichelete likhoebong tsa bona. A re lipatlisiso li ile tsa ba lebisa ho Tšitso eo e leng eena mothehi oa sehlaisoa seo le ho sebetsa khoebong eo nakong e fetileng.
O itse ‘melaelloa ho bonahala a ile a kena-kenana le sona kantle ho tumello ea khoebo ka ho ikhapela lichelete ho tsoa lipolokelong tse fapaneng; kaha o ne a tseba haholo ka sehlaisoa seo sa hae. A re ho bonahala ‘melaelloa a ne a itšella lichelete mohaleng oa hae oa letsoho ebe hamorao o ilo e ntša.
Access exclusive newsletters, along with previews of
                            new media releases.
L/Sgt Sakoane a phethela ka ho ipiletsa ho lik’hamphani tse sebetsang ka marang-rang ho fetisa lichelete, ho ela hloko likhokahanyo tsa bona ka nako tsohle le ho ba seli haholo ka mantsoe kapa nomoro tsa lekunutu. A eketsa ka hore le likonteraka tsa batho ba basebeletsang likhoebo tse joalo, li lokela ho ba le lipehelo tse boima tse tla sitisa motho ho etsa tlolo ea molao ka bolokolohi.
Tšitso o ile a hlaha kapela ‘Maseterata Thamae le Mochochisi Rabale. Lekhotla le ile la mo fa monyetla oa ho lefa beili ea sekete sa Maloti le ho beha paneng likete tse leshome tsa Maloti; o ile a hloloa ho lefa ‘me a lokela ho theohela ka chankaneng. Tšitso o tla hlaha hape kapela lekhotla ka La 20 Loetse, Selemong se holimo.
 ISSUE:
                                        2222
Published:
                                        Oct,12

                                Next Story

                        Joshua accepts terms for Fury fight
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 15, 2022
KA THABANG MOHLOKI
Catch our weekly audio news daily only on Metro Radio
                    Podcast News.

                    Morena Abiel Kotsoro Tšese (32) oa Ha Kotsoro Semonkong, Molekoli Ralethoko (42) oa Qoaling le Thabelo Chatsane (29) oa Likolobeng, Makhaleng ba hlahile ha khutšoanyane lekhotleng la ’Maseterata Berea ka ’Mantaha oa La 12 Loetse Monongoaha, ka pelaello ea bosholu ba likhomo tse tharo tse utsoitsoeng Makhaleng, Ha Mojela, ’me tsa fumanoa Sekamaneng, Berea.
                
Mookameli ofising ea thibelo ea Bosholu ba Liphoofolo motebong oa sepolesa sa Ha Mabote Inspector Maphau Makhakhe o bontšitse ha sepolesa sa habo, se ile sa tšoara banna ba bararo ho kenyeletsa le morena ha e mong a iphile limenyane ka La Supa, Loetse Selemong se holimo, ka pelaello ea bosholu ba likhomo.
Ha a nama ka litaba tsena, o itse sepolesa se ile sa fumana monyenyetsi oa hore ho na le likhomo tse ntseng li rekisetsoa selakheng sa mohoebi e mong Sekamaneng; ‘me hang hang ba ile ba tlola matjato a masesane ho leba sebakeng seo.
A re ho fihleng ha bona ba ile ba fumana likhomo tse tharo, tseo mohoebi a hlalositseng a li rekiselitsoe ke Molekoli Ralethoko. O itse tlhaloso ea monga selakha, e bile hore litokomane tsa likhomo tseo, li nkiloe ke litho tsa sesole kaha li ile tsa fihla pejana ho mapolesa.
Insp. Makhakhe o itse letsatsi le hlahlamang, ba ile ba fumana litokomane ‘me ba ba le pelaelo e kholo ha ba elelloa hore ke litlakana-tšooana ha se babeisi kaha liphoofolo li rekisoa ka babeisi. A re litlakana-tšooana tseo, li ne li otluoe ka setempe sa Ha Kotsoro, Semonkong. Kemoo a supileng hore ba ile ba thakhola liphuputso ho batlana le mong’a liphoofolo tseo tse rekisoang ka litlakana-tšooana.
A re lipatlisisong tsa bona, Ralethoko o ile a tiisa hore o rekile likhomo tseo kaha litokomane li teng tse pakang matšoao le mebala ea likhomo. “Re ile ra re a re fe mabitso a motho eo a rekang likhomo ho eena, re tsebe ho ea hlahloba buka ea hae ea liphoofolo”, ke Insp Makhakhe eo. A tsoelapele hore ba ile ba bona se khitla lejoe.
Access exclusive newsletters, along with previews of
                            new media releases.
“Ha a se a bona hore re lomme bebebe, ke ha a tsoa pooneng a hlalosa hore likhomo ba li utsoitse, Ha Mojela, Makhaleng li le ’Ne, e ‘ngoe ea khathala tseleng ha ba le Pheuoeng, Nyakosoba ‘me ba lokela ho e siea teng,” ho rialo Insp. Makhakhe.
A re Ralethoko o ile a hlalosa ha ba utsoitse likhomo tseo ba le bararo ’moho le Thabelo Chatsane le e mong ea ntseng a le palehong. A re Thabelo ba mo fumane malaeneng Lithabaneng, haufi le Ha Motšoeneng, pel’a Temong; moo ho utloahalang ha mong’a matlo a ne a sa tsebe hore ntlo ea hae, e na le motho ea lulang, ea nang le nako ea likhoeli tse tharo.
A re liphuputso li ile tsa ba lebisa ho morena Tšese ‘me a tšoaroa. “Se re makalitseng ke hore morena Tšese o otlela babelaelloa bana ka setempe lipampiring tse sa ngoloang letho, hore ha ba qeta ho utsoa liphoofolo, ba ngole matšoao le mebala,” ho rialo Insp Makhakhe.
O itse sepolesa se fumane hore morena o lefshoa chelete fela eo ba ka mo lebohang ka eona, kaha ha e lekane; ka nako e ‘ngoe e ba sekete sa Maloti kapa ka tlasana. Insp Makhakhe a re ba fumane hore morena o ile a tloha Ha Kotsoro ka setempe ho tla Maseru ka toropong ho tla tlapisetsa babelaelloa bao lipampiri.
O menyelelitse maritsa ka ho ipiletsa ho bo-ralilakha le bohle ba rekang liphoofolo hore ba ele hloko hore liphoofolo li rekisoa ka babeisi eseng ka li tlakana-tšooana. A eletsa marena ho itekola kaha e le oona mapolesa a pele metseng ea bona. A re e ke e be marena, ba khaotse ho hlahella liketsong tsa bosholu kaha li ba theola seriti. Ba tla boela ba hlaha hape khotla ka La 22 Loetse Monongoaha.
 ISSUE:
                                        2222
Published:
                                        Oct,12

                                Next Story

                        LTDC honours women in tourism
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Sept. 13, 2022
KA NKOATE THAMAE
Catch our weekly audio news daily only on Metro Radio
                    Podcast News.

                    ‘Muso oa Lesotho o nkile boipiletso khahlanong le kahlolo ea lekhotla le phahameng ea hore ho buloa hoa paramente e feletsoeng ke nako tlasa molao oa qomatsi ha e molaong, ‘me tsohle tse entsoeng tlasa oona li nkoe li fololitse.
                
Leha holejoalo, Akhente Monaheng Rasekoai, lebitsong la ‘muso oa Lesotho le Ramolao e moholo, o titimetse lekhotleng la maipiletso ka Labobeli ho phephetsa kahlolo ena e phatlalalitseng hore pulo-bocha ea paramente e ka thoko ho molao le tsohle tse entsoeng ho eona.
Kahlolo ea Lekhotla le phahameng la Lesotho e oele ka la 12 Loetse 2022, ‘me e bolela hore melao e amanang le tlhopho-bocha molaong oa motheo, molaong oa likhetho le oa paramente har’a e meng, e fetisitsoeng ke paramante e betsitsoeng ka molao oa qomatsi, li fololitse kaofela.
Moahloli e moholo oa Lesotho, a tlatsitsoe ke baahloli Ts’eliso Monaphathi le ‘Mafelile Ralebese, ba re Motlotlehi Letsie III o ile a eletsoa hampe hore a bitse paramente e feletsoeng ke nako ea bo 11 ho latela phatlalatso ea qomatsi ea Tona-kholo Dr. Moeketsi Majoro. Tonakholo Majoro o ile a etsa phatlalatso ea qomatsi khoeling e fetileng moo a ileng a bonts’a hore naha ea Lesotho e tlokotsing ea hose fetise molao oa tlhopho-bocha oo e leng mokokotlo oa ho hlopha Lesotho bocha hammoho le sehlomathiso sa molao oa likhetho.
‘Muso oa Lesotho o tlalehoa o le tlasa khatello ea ho fetisa lits’oants’o tsa melao e boletsoeng ka tlasa ts’usumetso ea linaha tsa Southern African Development Community (SADC) le bafani ba thusang naha ea Lesotho ka lichelete ho etsa liphethoho tse reretsoeng ho tlisa khotso le botsitso nalaneng ea lipolotiki tsa Lesotho.

                        Akhente Lintle Tuke o re 'muso o se lumelloe ho tlola molao
Access exclusive newsletters, along with previews of
                            new media releases.

                        Moqolotsi oa litaba Kananelo Boloetse o re maemo a Lesotho ha hloke hore ebe ho phatlalalitsoe qomatsi
Ke ka phatlalatso ena ea qomatsi moo monna oa moqolotsi Kananelo Boloetse le Akhente Lintle Tuke ba ileng ba kenya nyeoe e potlakileng ho qosa Motlotlehi Letsie III le Tona-kholo Majoro, Akhente e kholo ea ‘muso le lekhotla la molao oa motheo, ho hanyetsa qeto ea hore paramente ea bo 11 e bitsoe hape ho tla fetisa melao kamor’a hore e qhaloe ho ea itukisetsa likhetho tse akaretsang tse tla ts’oaroa ka la 7 Mphalane monongoaha.
Thapelo ea balli kapele ho lekhotla e ne e le hore phatlalatso ea qomatsi ea Tonakholo Majoro e tjebeloe matjoing kaha paramente ea bo 11 e ile ea qhaloa ka molao; hape le hore lekhotla le nke melao e fetisitsoeng ke paramente ea botsoareli e sena motheo kaha e sa amane le boemo ba qomatsi.
Balli ba boetse ba supa hore qomatsi e ka bitsoa boemong boo sechaba se kabang tlokotsing ka lintho tse ka tsitsinyang metheo ea puso e seng kaho hloleha hoa paramente ho fetisa melao ka lebaka la boithepetliso ba ho etsa mesebetsi ea bona ka nako.
Ha liha kahlolo, Moahloli e moholo Sakoane Sakoane o bonts’itse hore phatlalatso ea qomatsi e entsoeng ke Tonakholo Majoro e lahleloa matjoing kaha e hohlana le temana ea 23(1) ea molao oa motheo.
Moahloli Sakoane a tsoelapele hore Motlotlehi Letsie III ha ana matla a ho bitsa paramente e qhaliloeng ho fetisa melao ea tlhopho-bocha le ea likhetho kaha hoo hase ntho e amohelehang mahlong a molao. A eketsa ka hore paramente e qhaliloeng ha ena matla a ho ts’ohla leho fetisa melao.
Moahloli e moholo o boetse a supa hore baqosuoa ba lokela ho patala lits’enyehelo tsohle tsa nyeoe.
Moahloli Sakoane o bonts’itse hore ho buloa hoa paramente ho nkoe e le ntho e sa etsahalang hobane e etsahetse ka thoko ho molao.
Ho ea ka kahlolo ena, likhothaletso tsa Basotho tse neng li hlophiloe ke lekhotla la tlhopho-bocha (NRA), tse kenyelletsang sehlomathiso sa 11 sa molao oa motheo le sets’oats’o sa molao oa likhetho, hali tlo tsoela naha ea Lesotho molemo.
Baqusuoa ba ne ba emetsoe ke Akhente Monaheng Rasekoai ha balli ba ne ba emetsoe ke Akhente Lintle Tuke.
 ISSUE:
                                        2222
Published:
                                        Oct,12

                                Next Story

                        Vrystaat Arts Festival on cards
Staff Reporter
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Jan. 27, 2022
KA BAQOLOTSI BA RONA LE LENA
Catch our weekly audio news daily only on Metro Radio
                    Podcast News.

                    Bobolu bo tlalehoang bo ntse bo etsahala malibohong a lipakeng tsa naha ea Lesotho le Afrika Boroa bo tlalehoa bo ntse bo ja setsi, sena se utolohile lipuisanong tsa letsatsi tse neng li le holim’a litaba tsa maliboho le bobolu seterekeng sa Mokhotlong.
                
Ba bileng teng kopanong ena e bile Dr Nkosazana Dlamini Zuma, ho tsoa Kwazulu-Natal, Afrika Boroa kamor’a kopo ea ’Musi oa Setereke sa Mokhotlong ho tsepamisa maikutlo holim’a litaba tsa bobolu bo etsahalang lelibohong la Sani Pass. Ho boetse ha eba teng sepolesa sa Afrika Boroa, se netefalitseng hore ho na le bobolu bo bongata bo etsahalang sebakeng seo,  ’me sa re boholo ba bobolu bona ho ama Basotho ba nang le tloaelo ea ho fa ona mapolesa chelete e le mokhoa oa ho ba koala molomo le ho fumana tumello ea ho kena naheng eo, eo ba lulang ho eona ka mabaka a fapakaneng.
Ke hona lipuisanong tsena moo ho hlahileng hore libukana tsa ho eta tsa Basotho tseo beng ba tsona ba li patallang, ha li hlahlojoe ho latela melao le tsamaiso ea maliboho. Mapolesa a bileng karolo ea lipuisano, a bontšitse hore liofisiri tse ikarabellang lefapheng la ba litšebeletso tsa maliboho li tsoelepele ka mosebetsi oa tsona ho netefatsa hore mofuta ona oa bobolu  li’a o loantša, li’a o hlola.
Monghali Nkosiyzwe Vezi a ipiletsa hore taba ea bobolu bo etsahalang malibohong e tlalehoe hang-hang ke ba mafapha a amehang.

                        Dr Nkosazana Dlamini Zuma oa Afrika Boroa
Access exclusive newsletters, along with previews of
                            new media releases.
A boela a ipiletsa ho Basotho ho fumana litokomane tse hlokahalang ha ba batla ho sebetsa, ho ithuta le ha ba batla ho etsa khoebo naheng ea Afrika Boroa e le ho qoba phallo le tjako tse seng molaong naheng eo.
A re bafallisi lelibohong la Sani Pass ba etse mosebetsi oo ba o tšepetsoeng hoo etsa, ho felisa bobolu bo ntseng bo etsahala. 
Monghali Vezi a hlalosa hore naha ea Afrika Boroa  le ea  Lesotho lia hlokana molemong oa baahi ba teng, ke ka hona ho leng bohlokoa ba hoba le litokomane tse hlokoang ke linaha tsena ka bobeli.
Ka lehlakoreng le leng, mongoli oa setereke sa Mokhotlong Monghali Serame Linake o kopile hore ho saloe morao bosholu, le ho senngoa ho phahameng ha lipasa tsa Basotho ha ba lutse Afrika Boroa ho feta nako e behiloeng. 
A ipiletsa ho baahi ba Lesotho ho etela liofisi ho fumantšoa litokomane tsohle tse hlokoang ke Afrika Boroa ho etsa hore bolulo ba bona bo be molaong.
Monghali Linake a leboha ba bileng lipuisanong ka maikutlo a bona, ’me a re likopano tse kang eo li hloka ho tšoaroa hangata ho  rarolla mathata a amang linaha tsena tse peli, e le ho loanela likamano tse ntle lipakeng tsa tsona. 
Kopanong ena ho lumellanoe hape ka litaba tsa bohahlaoli, thibelo ea bosholu le tse ling.

                                    No ID, No pension!
Jan,26
                                

                                    Bishop Taaso retires
Feb,02
                                

                                    Minister tours Belo industrial site
Feb,02
                                
 ISSUE:
                                        2222
Published:
                                        Oct,12

                                Next Story

                        Maliehe still believes in Likuena
Staff Reporter
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Dec. 10, 2020
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Benghali Mothetjoa Metsing le Selibe Mochoboroane ba phephelitse matla a mochochisi e moholo oa ‘muso lekhotleng le phahameng la molao malebana le liqoso tse ba tobileng tsa ‘mommori oa teko ea ho liea ‘mmuso.
                
Khang ea bona ke hore hoa fosahala hore mochochisi e moholo a kenyeletse mabitso a bona linyeoeng tse seng li ntse li buuoa ka makhotleng ebile ho se ho le sebaka li tsoelapele.
Baetapele bana ba hlahelletseng ka mahetla lipolotiking tsa Lesotho, ba tjametsoe ke linyeoe tsa bohlohleletsi le ho kena ‘mommoring oa ho leka ho liea ‘muso oa tona-kholo ea mehleng mongahali Motsoahae Thabane ka khoeli ea Phato selemong sa 2014.
Ka nako eo, Monghali Metsing e ne ele moetapele oa Lekhotla la puso ea Sechaba ka Sechaba (LCD) ha Monghali Mochoboroane e ne ele setho sa lekhotla leo ebile ele letona la liphatlalatso ‘musong oo. Ka nako eno LCD ene e kopanetse ‘muso le lekhotla le busang la Kobotata ea Basotho (ABC) pusong e ileng ea tuma ka hore ke ea ‘Letsema’.
Monghali Metsing e ntse e le moetapele oa LCD le kajeno ‘me o ka bohanyetsing ha Monghali Mochoboroane kajeno e se ele moetapele oa Lekhotla la Sethala sa Moruo (MEC) ebile ele letona la tsa meralo ‘musong oa kajeno oa kopanelo.
‘Muso oa kajeno oa kopanelo ke oa mekha e robong kaofela empa e ka sehlohong ke ABC le Lekhotla la Puso ea Sechaba (DC) e etelletsoeng pele ke Monghali Mathibeli Mokhothu e le motlatsi oa tona-kholo ha Monghali Moeketsi Majoro oa ABC e le tona-kholo.
Nakong eo a lahlang malepe ka la 10 Tšitoe ‘muelli oa benghali bana, Akhente Motiea Teele o itse: “Mona mochochisi e moholo ha sebetsa litaba ka nepo ho latela molao h’a leka ho kenyeletsa baqosuoa bana ba babeli nyeoeng eo e leng khale e tsoelapele ka khotla. Taba ke hore ho se ho bile ho ena le litaba tse ngatanyana tse etsahetseng nyeoeng ena ka makhotleng nakong ea lingangisano. Ka ho leka ho kenyeletsa bobeli bona mochochisi ha thuse lekhotla ka letho.”
Akhente Teele o re hantle mochochisi o lokela ho atamela taba ena a se na leeme. A re molao oa tsamaiso ea linyeoe tsa litlolo tsa molao le bopaki (Criminal Procedure and Evidence Act) ha o fane ka monyetla oa ho eketsa liqoso moo nyeoe eleng khale e khakhatha ka khotla, ‘me ho etsa joalo ke ho loba tsamaiso.
Access exclusive newsletters, along with previews of
                            new media releases.
Akhente Teele o itse hore ebe temana ea leshome (Clause 10) ea litumellano tsa linaha tsa selekane sa moruo hloahloeng e ka boroa ho Afrika (SADC) holim’a ho etsa namo mathateng a Lesotho a lipolotiki e ile ea nkoa e se molaong ke lekhotla la molao oa motheo la Lesotho, ha ho bolele hore ho lahloe ntho e ‘ngoe le e ‘ngoe. “Ha se boikarabello hore ebe mochochisi o tsitlallela ho kenya liqoso a sa natse hore ho sa ntsane ho emetsoe maipiletso.”
Empa h’a hanyetsa mabaka ana, ea buelellang ba ‘muso, Akhente Christopher Lephuthing o itse hantle mona baqosuoa ha ba hanyetse ho qosoa, empa ba hanyetsa ho kenyeletsoa liqosong le ba bang.
Leha holejoalo, moahloli e moholo Sakoane Sakoane o il’o imamella mabaka a tekiloeng, ‘me o tla fana ka kahlolo ha morao.
Benghali Metsing le Mochoboroane ba ile ba fuoa liqoso, ‘me hoa ntšoa lengolo la hore ba tšoaroe ka khoeli ea Tlhakola monogoaha, ka teko ea ho liea ‘muso. Empa ba ile ba phephetsa qoso eo makhotleng ho ea fihla lekhotleng la molao oa motheo moo ba neng ba re ha ba ea tšoanela ho qosoa hona joale pele ho lenane la naha la tlhopho bocha, kaha litumellano tse tsoetseng hore ebe ho etsoa tlhopho bocha li kenyeletsa temana (Temana ea leshome – clause 10) e reng bohle ba se qosoe hoa nakoana ho fihlela lephethoho molaong oa motheo, makhotleng, mabothong a tšireletso le tse ling li phethetsoe.
Empa lekhotla la molao oa motheo le ile la ba qhalla matsoho ka hore temana eo ea litumellano tsa SADC ha e molaong.
Khoeling ea Pulungoane e itse nakong eo mochochisi a reng joale o ba hlahlela ka khotla, ba khutlela lekhotleng ho ea phephetsa matla le katamelo ea mochochisi liqosong tsena tse ba tobileng.
Ba kopa lekhotla hore le hlahlobe matla a mochochisi e moholo oa ‘muso tlasa temana ea molao oa tsamaiso ea linyeoe tsa litlolo tsa molao le bopaki temaneng ea 144. ‘Me ba re mochochisi a tšoare lipere hanyane ka ho ba qosa ha ba ntse ba emetse qeto ea lekhotla holim’a kopo ena ea bona.
Taba ena ea liqoso tsa ‘mommori oa ho liea ‘muso ea benghali bana e bakile lerata le leholo kantle le kahare ho naha ea Lesotho. Lekhotla la bobeli ka boholo ‘musong oa kajeno oa kopanelo(DC) le se le ile la ema mapatlelong la phatlalatsa hore ha le ikamahanye le hore benghali ba qosoe, haholo nakong eo ho emetsoeng hore naha e kene lenaneng la ho fetola litaba tsa tsamaiso ea puso (National Reforms).
Lekhotla le leholo la bohanyetsi Lesotho la Kopano ea Sechaba (AD) le eteletsoeng pele ke monghali Monyane Moleleki, le lona le makaletse nako eo benghali bana ba qosoang ka eona le hore liqoso ka botsona ha li molemong oa khotso ea sechaba sa Basotho. AD e ipilelitse hore ho emisoe hang hang ka liqoso tsena kaha e bile ke tsa sepolotiki.

                                    by KA BAQOLOTSI BA RONA

                                    Mokhosi o hopola phafa ea mapolesa
Aug,25
                                

                                    by KA BAQOLOTSI BA RONA

                                    Marena a sebetse tlas’a molao oa ’ona
Aug,25
                                
 ISSUE:
                                        2222
Published:
                                        Oct,12

                                Next Story

                        Maseru Giants suspended from rugby league
Teboho Jafeta
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Aug. 25, 2020
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Motlatsi oa moetapele oa Lekhotla la Puso ea Sechaba ka Sechaba (LCD), Ts’eliso Mokhosi o tiisa hore mapolesa a mo tokholitse hoo a neng a bonela lefu haufi h’a ntse a le litlamong pele a hlaha khotla.
                
Mokhosi ke letona la mehleng la sesole, ’me o qosoa ka pelaelo ea ho kenya letsoho lefung la Police Constable Mokalekale Khetheng.
Setopo sa Khetheng se ne se epolloe lebitleng la malahleha Lepereng, Maseru kamor’a hore Khetheng a nyamele ka mohlolo litlamong tsa sepolesa Hlotse, Leribe.Mapolesa ao Mokhosi a reng a ne a nyakalletse nakong eo a ntseng a bokolla ke bohloko ba ho hlokofatsoa, o re a ne a batla hore a itlame hore o kentse letsoho lefung leo.
Access exclusive newsletters, along with previews of
                            new media releases.
“Ke ne ke finnoe sekolokoto maoto le matsoho ke fasellelitsoe holimo ka moqala hore ke leketle ha ba ntse ba nkhakhatha joalo ba bile ba mpupetsa ka polasitiki e ts’etsoeng metsi eo ba neng ba nkoahetseng hlooho ka eona. Ba mpha taelo ea hore ke boloke ho otloa hoo e le lekunutu le hore ha ke etsa boitlamo khotla, ke re ke bolaile Khetheng,” Mokhotsi a rialo haufinyane h’a bua le balateli ba LCD.
Kamor’a ho hlaha khotla o bile a fetoha mophaphathehi ’moho le moetapele oa lekhotla, Mothetjoa Metsing. Leha ’muso le mekhatlo ea sechaba e lekile matsapa ohle hore Mokhosi le Metsing ba khutlele hae, ba boletse ha ba ntse ba ikutloa ba sa sireletseha ke ka hona ba ntseng ba robala mose ho Noka ea Mohokare, ha ba qetile mabaka a bona Lesotho.

                                    by KA BAQOLOTSI BA RONA

                                    Bo-Metsing ba phephetsa matla a mochochisi e moholo
Dec,10
                                

                                    by KA BAQOLOTSI BA RONA

                                    Marena a sebetse tlas’a molao oa ’ona
Aug,25
                                
 ISSUE:
                                        2222
Published:
                                        Oct,12

                                Next Story

                        Marena a sebetse tlas’a molao oa ’ona
Ka Baqolotsi Ba Rona
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Aug. 25, 2020
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Qoaketsano e hlahileng lipakeng tsa Morena oa sebaka Sebonomoea oa Bobeli (Ratabane Ramainoane) oa Koung Ha Chere, Makhaleng le Morena oa Sehlooho, Makhobalo Letsie, e rarolotsoeng libekeng tsa ho feta e pepesa ha marena a mang a sa ikamahanye le tataiso ea Molao oa Borena oa 1968.
                
Mookameli oa litaba tsa borena, Morena ’Mikia Molapo, ea neng a kene lipakeng ho rarolla qaka ena esita le Letona la Puso ea Libaka, Borena le Litaba tsa Paramente, Mothetjoa Metsing, o boletse ha marena a mang a sa ikamahanye le molao o ba tsamaisang oa borena.
Ka ho makala, o tšoetse ka mathe ho nyaoloa hoa Morena Sebonomoea boreneng ke Morena e Moholo oa Makhaleng. Letsie o ile a bolela h’a tebetse molli setulong sa borena ba sebaka ka le reng eo o ile a mema Motlatsi oa Letona la Puso ea Libaka le Borena, Selibe Mochoboroane, sebakeng sa Makhaleng a sa mo tsebisa. Teleko ena e qeteletse e luleloa majoana botenng ba marena ana a neng a qhoebeshana ka bobeli, Ntlo-Kholo ea Lekala la Borena, Maseru bekeng e fetileng. Se-epa-pitso e bile Letona Metsing ka sebele.
Ke moo Letona Metsing a hlalositseng ha ho se taba e ka luleloang majoana ntlheng ea teleko e joalo, a bolela ha Morena Letsie a se na matla a ho leleka morena e mong. Ho latela Molao oa Borena, ke Letona la Puso ea Libaka le Borena feela le nang le matla a joalo. Ka hoo, Sebonomoea o setse e ntse e le morena oa molao oa sebaka ea tlas’a taolo ea eena Morena Letsie, ea neng a mo jarisitse thoto ka monkhoane. Metsing o re ho lokela ho be le methati e lateloang pele morena a ka lelekoa. Molao oa Borena, karolo ea botšelela temana ea 15 (1), litabeng tse amanang le boitšoaro, o re ho lokeloa ho thehoe komiti ea boitšoaro ba Marena ka sepheo sa ho etsa lipatlisiso tsa litaba tse amanang le boitšoaro ba marena.
E tsoela-pele temaneng ea 3(b) ka ho re qeto ea komiti e tla ba qeto ea bongata ba litho tsa eona. Temana ea 6(a) eona e bontša ha tsamaiso ea litaba phuthehong ea komiti ea boitšoaro ba marena e tla etsoa ka tsela ea ho tla mamela lipuo tsa boitšireletso ka toka le ho hloka leeme tsa morena ea etselitsoeng qoso. Kamorao, ho latela boipolelo ba moqosuoa hore o amohela molato kapa che; a botsoa ke mongoli oa komiti e khethiloeng ke letona ho batlisisa nyeoe. Ha komiti e fihletse qeto ea eona, hape kamor’a hore e imamelle lipuo life kapa life malebana le taelo e ntšoang ke eona, karolong ea 18(1)(a) e ka amoha morena matla ’ohle le mesebetsi eohle ea ofisi ea hae kapa karolo ea tsona bolelele le ho fihlela nako e totobalitsoeng taelong eo e feela; kapa seratsoaneng sa (b) ea leleka morena.
Qeto ea komiti joale e ka fetisetsoa ho letona ho ithuta kahlolo le ho etsa qeto ea hae holim’a eona. Morena ’Mikia o boela a supa ha ka lehlakoreng le leng Ntlo ea Mahosana e kene khabong ea ho bokeletsa maikutlo a sechaba mabapi le ho ntlafatsoa hoa molao oo, o ntseng o le tšebetsong. O hlaheletse seea-le-moeeng se seng ka hare ho naha khafetsa lenaneong le seka-sekang molao ona le ho bulela sechaba monyetla oa ho hlahisa maikutlo holim’a ntlafatso ea oona. Bekeng e fetileng o buile a re Molao oa Borena oa nomoro ea 22 oa 1968 o neng o boptjoe ka lihlomathiso tsa ka nako eo, o bonahala o se o sa arabe litlhoko le liqholotso tsa bophelo ba morao tjena. “Ho hlahella masoba a ’maloa likarolong tse ling ka litemana tsa oona, ao marena a busang hajoale a hlokomelang a lokela ho katoa ka lihlomathiso tse khemang le linako tsa sejoale-joale,” a rialo. Mathoasong a selemo sena litho tsa Ntlo ea Mahosana li kile tsa khefutsa matsatsi a mabeli ho suthela ’moka oa marena o neng o seka-seka lihlomathiso tse ka bopang bocha litemana tse ling tse hlahang molaong oo.
Access exclusive newsletters, along with previews of
                            new media releases.
Phuthehong ena e bileng Motse-Moholo Maseru, ke moo marena a neng a fapanyetsana maikutlo holim’a litokiso le ho qhelela ka thoko litemana tse ling ba bapisa molao oo le oa Lerotholi esita le ho o matahanya le puso ea temokrasi e buang ka litokelo tsa mantlha tsa botho. Ho latela karolo ea pele temaneng ea bobeli, molao ona o ama ntle le Morena e Moholo, Morena oa Sehlooho, Morena oa Sebaka le morena kapa ramotse le morena ofe kapa ofe e mong osele eo ofisi ea hae e ananetsoeng ke molao-taelo oa nomoro ea 26 oa 1970; hape  eo bohlahlami ba hae ofising ea morena bo ananetsoeng ke Morena e Moholo a ipapisitse le keletso ea letona. Ntle le melao ena e ’meli ea marena, ho boetse ho teng Molao oa Motheo oa Lesotho o tlamang marena ho o sebelisa. Ke moo ho hlahileng maikutlo ka Morena oa Sehlooho oa Thaba-Bosiu, Khoabane Theko, a hore Molao oa Motheo oa Lesotho o se bonahale o qeshela oa marena esita le oa Lerotholi ka tsela efe kapa efe.
Ho feta mona, ke moo Morena Thaabe Peete a ileng a akhela qholotso ho ’moka ho tšohla taba e hlahang ka har’a Molao oa Motheo oa Lesotho o hlalosang ha e le Tona-Kholo feela ea ka fetisetsang qaka e teng litabeng tsa puso ho Motlotlehi hore a fane ka tharollo kapa boeletsi. A re Molao oa Motheo o mo qaka ha o fihla boemong boo o reng ha Hlooho ea Naha e sitoa ho fana ka maikutlo kapa tharollo ka pallo ea nako e itseng, Tona-Kholo e na le matla a ho iketsetsa qeto ea eona holim’a taba eo.
“Matla ana a ka ferekanya sechaba ka hore se hopole hore qeto e itseng e entsoe ke Motlotlehi athe ke ea Tona-Kholo,”a rialo a eletsa ’moka ka hore o lekole ho bopa setšoantšo ka har’a Molao oa Marena se tla fokotsa matla ao a filoeng Tona-Kholo a bonahalang a nyenyefatsa Motlotlehi. Taba e ’ngoe e hlahellang haholo melomong ea batho le marena e ileng ea hlahella ka matla ke litsekisano tsa meeli tseo e bileng qaka ea nako e telele nalaneng ea naha. Sepolesa sa Lesotho se hlalosa ha qoaketsano e joalo e se e qositse maphelo a mangata a Basotho ba loanang ba tseka meeli le makhulo.
Bothata bo hlalosoang ke marena mona ke ba hore komiti e joalo e thehoa ka banna ba Basotho ba hlokang boiphihlelo le litsebo litabeng tsa ho rarolla likhang. Ke moo ho bileng le maikutlo a hore letona le thehe komiti e joalo ka barutehi mohlomong ba seng ba le phomolong joaloka maqoetha a molao le ba bang. Empa tlhahiso ena e ne e utloahale e hanyetsoa ka matla ke Letona Metsing. Eena o bontša ha litsibi tse joalo li hloka leseli la nalane ea meeli, ’me batho ba ka sebelisoang ke batho ba baholo ba hotseng ba tseba likarohano tsa meeli.
A re, “Hofihlela hajoale ke bona ke ntse ke sebetsa hantle le likomiti tseo tse bopiloeng ka banna ba Basotho ba metseng koana esita le marena a sehlooho ao e bang karolo ea likomiti tse joalo.” Karolo ea pele molaong ona, temaneng ea bobeli seratsoaneng sa (2) letona le boikarabellong ba nakoana ba phethahatso ea molao ona. Hona ntlheng ea meeli, pharela e boletsoeng e le teng ha ho rarolloa likhang ke metse ka marena a teng ke hore meeli ha ho na moo e ngotsoeng pampiring e le bopaki. Meeli ea metse ea Basotho hangata e aroloa ka mangope, likhohlo, mekolokotoane le tse ling tse bakang likhang hoba ha se lintho tse ngotsoeng li ananetsoe ka molao.
Marena a re meeli e ngoloe fatše ka limmapa tse tla bolokoa e le litokomane tsa ’muso. Marena a mang a re hohle ho sebelisoe Lekhotla la Taolo ea Mobu (Land Administration Authority) ho hatisa bophara ba metse joalokaha le se ntse le kene khabong ea ho arola litša tsa batho metseng. Leha marena a lihlooho a libaka tse ling a ile a etsa khang ea hore buka e teng e ngotsoeng meeli, Morena ’Mikia Molapo o ile a potlaka ho hlakisa hore meeli e ngotsoeng ke e kileng ea e-ba le likhang ka makhotleng feela ka lilemo tsa bo-1945. “Ntle le eo ha ho e meng e ngotsoeng.”
Taba ea meeli ehlile ea ba ka sehloohong, ’me le mak’hanselara a lahlela molangoana ka ho bontša litaba tsa meeli tse sa hlakang li ba bakela molikoa-likoane nakong eo ba abang makhulo metseng. Tebello ke hore hang ha maikutlo a sechaba a bokelletsoe le lihlomathiso tse tla etsoa ka ntlong li se li lekotsoe li ananetsoe ke bohle, li tla qetella li bopile Molao oa Borena oo Mahosana a hopotseng hore o tla sebelisoa ho isa lilemong tse fetang 50 tse tlang.

                                    by KA BAQOLOTSI BA RONA

                                    Mokhosi o hopola phafa ea mapolesa
Aug,25
                                

                                    by KA BAQOLOTSI BA RONA

                                    Bo-Metsing ba phephetsa matla a mochochisi e moholo
Dec,10
                                
 ISSUE:
                                        2222
Published:
                                        Oct,12

                                Next Story

                        DIFA Mafeteng raises awareness about COVID-19 relief fund
Teboho Jafeta
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Feb. 10, 2020
KA NKOATE THAMAE
Catch our weekly audio news daily only on Metro Radio
                    Podcast News.

                    Kamor’a hore baoki ba Lesotho ba lle seboko sa phohomela le ho ngala mosebetsi bekeng e fetileng, lekhotla le laolang koetliso, ngoliso le bosebeletsi bo botle ba baoki Lesotho, le tšoetse ka mathe ho ngala mosebetsi e le botšoaro bo hlephileng bo khahlanong le melaoana ea tsamaiso ea booki.
                
Mongolisi oa lekhotla la baoki Lesotho Mofumahali Moetsana Poka o hlokomelisitse baoki ho ikobela melao ea boitšoaro ea booki ’moho le melao ea machaba e laolang boitšoaro ba baoki (International Council of Nursing). O boletse tsena ’mokeng oa baphatlalatsi ba litaba o neng o tšoaretsoe moahong oa ntlo-kholo ea lekala la bophelo ka la 17 Hlakola monongoaha.
Lekhotla la baoki Lesotho le thehiloe ho laola koetliso le bosebeletsi bo botle ba baoki, bapepisi le bathusi ba baoki ka molaoana oa booki le bopepisi oa nomoro ea 49 o entsoeng ka la 17 Phupjane 1998.
Polelo ea lekhotla la booki e tla kamor’a hore baoki ba kene boipelaetsong moo Mofumahali Monica Mokhesi, e leng mongoli e moholo oa mokhatlo oa baoki Lesotho, a bontšitseng hore ke baoki ba 343 e leng karolo ea 96% lekholong ea baoki ba ileng ba lelekoa sepetleleng sa Tšepong moo ba neng ba tseka ho fuoa meputso e phelisang. Mofumahali Mokhesi o supile hore baoki ba ’muso le ba Christian Health Association of Lesotho (CHAL) ba lefshoa meputso e menahanyang ea bona habeli empa ba sena tsebo e batsi ea mosebetsi oa booki ’me ba bile ba rutoa mosebetsi ke bona. A totobatsa hore baoki ba Tšepong ba batla ho pataloa ka sekala seka holimo ho baoki ba ’muso ho latela boemo ba sepetlele seo ba sebetsang ho sona.
O bontšitse hore mathata a bona a qalile ka selemo sa 2012 moo Tšepong, e sebetsang tlas’a sekhele sa NETCARE eo a e hlalosang e le khamphane e nang le chelete e ngata, e ba patalang hanyane haholo ho feta basebetsi ba eona ba sebetsang linaheng tse ling.
Potsong ea hore na ho fihlela ha joale na ’muso o so behile letho tafoleng ho rarolla mathata a bona, Mofumahali Mokhesi o bontšitse hore ba bile le kopano le Tšepong le lekala la bophelo moo mahlakore a sa kang a lumellana kahore na baoki ba Tšepong ba lokeloa ho lefshoa ke mang.
Access exclusive newsletters, along with previews of
                            new media releases.
Mofumahali Mokhesi o itse ba se ba ile ba kopana le komiti ea paramente e sebetsang le litaba tsa bophelo ho ea kopa hore e kene lipakeng phareleng ea bona le Tšepong ’me e tšepisitse hore litaba tsa bona li tla sekeheloa tsebe leho sebetsoa. O itse teleko ea baoki ba Tšepong e amme litsi tsa kokelo tse fapakaneng tse sebetsang tlasa Tšepong, kahona a ipiletsa hore litaba tsa bona li sebetsoe kapele ho qoba tahlehelo ea maphelo.
Ha arabela litaba tsena tsa baoki ba keneng boipelaetsong, Mofumahali Poka, o hlalositse hore baoki ba lebeletsoe ho fana ka tlhokomelo e feletseng, e bolokehileng le e nang le boikarabello ho bakuli. O ekelitse ka hore baoki ba lebeletsoe ho hlompha litokelo, tumelo, mekhoa le meetlo ea motho ka mong ntle le khethollo. A re hona ho bontša hore baoki ba keke ba kena mehoantong ea boipelaetso e seng molaong, ho sebelisoa hampe, ho fuoa litaba tse sa nepahalang - empa ba lokela ho lula ba ikokotlela ka meetlo le melao ea booki.
Mofumahali Poka o re baoki ba lebeletsoe ho thusa sechaba nakong eo se hlokang tlhokomelo, empa ha baoki ba ikhethela ho nyahlatsa boikarabello ba bona, seo seka tlisa litholoana tse bohla maphelong a sechaba.
Mofumahali Poka o re ke phoso hore mooki a tlohelle ho thusa mokuli a sa morerisa kapa hona ho lokisa mokhoa o mong oa tšebetso ho thusa bakuli ba tlhokotsing. A re baoki ba keneng boipelaetsong eka khona ba hlokomele hore mooki ea tlolang meoloane e seng e hlalositsoe a ka nkeloa likhato tsa molao lekhotleng la baoki,  lengolo la hae la booki leka hlakoloa kapa a tebeloa tšebetsong ea booki.
Mofumahali Poka o re leha lekhotla la baoki le tsotella le ho ela hloko litokelo tsa baoki e le basebetsi moo ba sa khotsofalang tšebetsong ea bona, empa ho bohlokoa hore ba fumane tataiso leho ela hloko boikarabello ba bona mahlakoreng ohle a amehang ntse ba bolokile bophelo ba mokuli ho qoba tahlehelo ea maphelo hosa hlokahale.
 ISSUE:
                                        2222
Published:
                                        Oct,12

                                Next Story

                        Mofumahali Mabela Maama ha sa phela
Ka Nkoate Thamae
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Feb. 10, 2020
KA NKOATE THAMAE
Catch our weekly audio news daily only on Metro Radio
                    Podcast News.

                    Mofumahali Mabela Seeiso Maama eo e neng e le Morena oa sehlooho oa Ha Maama seterekeng sa Maseru, o hlokahetse a le lilemo li 72 a hlokahalla Roma ka la 4 Hlakola monongoaha kamor’a bokuli ba nako e khutšoanyane.
                
Mofumahali Maama e ne e le setho sa ntlo ea Mahosana (Senate) ‘me ba mo tsebang ba mo pakile ka makhabane a puso e ntle, poloko ea molao le poulelo ea litokelo tsa matlha tsa botho pusong ea hae.
Mofumahali Mabela Maama o ne a hlahe ka selemo sa 1949 a hlahela Matsieng seterekeng sa Maseru. Ke morali oa boraro baneng ba tšeletseng ba bafu Morena Seeiso Graffith le ’M’e ‘Maliako Seeiso. O ile a kena sekolo Sehlabeng Matsieng moo a ileng a phethela lithuto tsa hae tsa mathomo teng.
O ile a kapangoa ka lenyalo le Morena Seeiso Mohale Maama ka selemo sa 1969 ’me ba ile ba sitsoa ka ngoana oa ngoanana a le mong.
Ho tloha ka selemo sa 1994 kamor’a hore mofu Morena Seeiso Mohale Maama a hlokahale, Mofumahali Mabela Maama o ile a tšoara molepo ele Morena oa Sehlooho oa Ha Maama ho fihlela a hlomamisoa ka molao ho nka marapo a borena  ka selemo sa 2000.
Mofumahali Mabela Maama ke emong oa marena a neng a loanela tekatekano le ho hloka khethollo litokelong tsa borena ba Lesotho ’me a eme kamor’a ntoa le boitseko ba Khosatsana Senate Gabashiane Masupha hore o lokela ho ja lefa borena ba ntatae, e le ha a e a haneloa ka mabaka a hore moetlo oa borena ba Lesotho ha o lumele.
Ha bua ka khethollo litabeng tsa borena o ne a re khethollo khahlanong le bana ba banana ba sa nyaloang ha se fela khatikelo ea tokelo ea tekatekano empa e bile ke ho thunthetsa seriti sa botho.
“Khethollo ena e bakoang ke moetlo, e khina seabo sa basali maemong a lekanang le a banna litabeng tsa lipolotiki, bophelo ba letsatsi le letsatsi, ntlafatso ea moruo le bochaba ’me e hulela morao tsoelopele ea sechaba le malapa,” o ne a rialo.
O ne a re a ka utloisisa ha fela ho thoe ngoana oa ngoanana ha na tokelo ea ho ja lefa la borena ba habo ha eba a tsoile motse ’me a se a nyetsoe, e seng ha ntse a phela habo moo a tsoaloang.
Access exclusive newsletters, along with previews of
                            new media releases.
Ha pheta pale ea bophelo ba mofu, morali oa hae Thithiboea Maama o bontšitse hore o hopola motsoali oa hae kaho thenthetsa le ho bina ka bokheleke nakong eo a neng a thabile. Thithiboea o itse motsoali oa hae leha e ne e le motho ea mosa ea ratang batho, e ne e le motho ea bohale haholo ha na kopana le phephetso ea litaba tsa bosaoana.
Potsong ea hore na motsoali oa hae o ne a fana ka bosebeletsi bo joang sechabeng, Thithiboea o bontšitse hore motsoali oa hae e ne e le motho ea boulelang puso e ntle ea molao hape a le seli haholo tabeng ea tlhompho ea litokelo tsa mantlha tsa botho leho tšehetsa litokelo tsa basali.
“’M’e o ne a hloile batho ba etsang litlolo tsa molao le taba ea liqhoebeshano tsa ka malapeng tse tsitsinyang metheo ea khotso ea malapa,” o itsalo Thithiboea a nt’o phaella ka hore motsoali oa hae o ne a ena le tšebelisano ’moho e ntle le banna ba motse ba mahokela ho fokotsa litlolo tsa molao kahare ho sebaka sa Ha Maama.
Thithiboea o ferile litaba tsa hae ka ho bontša hore Mofumahali Mabela Maaa e ne e le motho ea ratang kereke a bile a ena le tšebelisano ’moho e ntle le sechaba seo a se busang.
Hosale joalo, leselinyana la Mosotho le boetse la phura leshoetla le Morena Bereng Maama, morena oa sehloohlo oa Ha Ramabanta eo e bileng mosebetsi ’moho le Mofumahali Mabela Maama ntlong ea Mahosana. Ha rapalatsa litaba tsa hae Morena Bereng Maama o hlalositse hore Mofumahali Mabela Maama e ne e le morena ea hlomphang sechaba sa hae hape a bile a ena le likamano tse ntle le sona.
O itse seabo sa Mofumahali Mabela Maama ka ntlong ea Mahosana se ne se le matla haholo ’me ba ne ba tloaetse ho ’mitsa ‘Rakhali’, “kahoo, e ne ere nakong eo a kenang ka ntlong ea Mahosana ebe rea ema re mo thabela ka litlatse.”
Morena Bereng Maama o bontšitse hore mofu Mabela Maama e ne e le motho oa bosoasoi feela e le motho ea ikitlaetsang mosebetsing oa hae litabeng tsa sechaba.
Mofu Mabela Maama o hlokahala tjena a siea morali oa hae a le mong, litloholo tse peli le setloholoana se le seng.

                                    by STAFF REPORTER

                                    Metro followers predict election results
Aug,23
                                

                                    by IOL/ The Conversation

                                    What can Lesotho teach Eswatini and SA?
Aug,25
                                

                                    by KA BAQOLOTSI BA RONA LE LENA

                                    Letsuka la bobolu le bipetsa lipuisano malibohong
Jan,27
                                
 ISSUE:
                                        2222
Published:
                                        Oct,12

                                Next Story

                        Ministers to attend global road safety summit
Staff Reporter
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Feb. 10, 2020
KA NKOATE THAMAE
Catch our weekly audio news daily only on Metro Radio
                    Podcast News.

                    Ntate Forere Motloheloa “Phau-Manyetse” eo e leng mothehi oa sehlopha sa ’mino oa Famo sa Tau Ea Matšekha, o hlokahetse a le lilemo li 75, a hlokahalla sepetlele Berea ka mor’a bokuli ba nako e khutšoanyane.
                
Mofu Forere o ne a hlahe ka 1946 motseng oa Futhong, Ha Mohapi seterekeng sa Berea e le ngoana oa bone baneng ba 12 ba bafu Ntate Thuseho le ’Matlholiso Motloheloa.
Eo e neng e le molaoli oa litaba tsa ’mino oa Tau Ea Matšekha, Paul Tladi, ea sebelelitseng mofu ho tloha ka 1980, o hlalositse mofu Forere ene e le motho ea ratang le ho boulela bochaba le ’mino oa bochaba ka tsela e ikhethileng.
Monghali Tladi ea reng mofu Forere o ne a ikemiselitse ho beha ’mino oa Lesotho ’mapeng oa lefatše, o re o ne a kopane le banna ba Basotho ka 1980 ba ileng ba mo bolella hore bona ba batla ho nyahlatsa mosebetsi oa morafo ba shebane le ’mino oa bochaba.
“Ba ne ba sa tsebe na ba tsoa ka lekhalo le feng. Empa kaha kena le thahasello ’minong oa Sesotho, ke ile ka etsa qeto hang hang ea ho sebetsa le bona,” ke Tladi eo.
O re sehlopha sa Tau Ea Matšekha se ile sa tuma Lesotho le Afrika Boroa eohle. “Re ne re etela libaka tse akhang bo Kwazulu-Natal ’me batho ba ne ba rata ’mino ona haholo.”
O re mofu Forere e ne ele motho ea sebetsang ka thata ’me ba ne se ba ntšitse matlapa a 35.
Nakong eo a neng a qala sehlopha sena sa Tau Ea Matšekha, mofu Forere o ne a ena le motsoalle oa hae oa hlooho ea khomo Ntate Apollo Ntabanyane le e mong eo e seng ele mofu Ntate Lepipi Ramoabi. Sehlopha sena se kile sa etela naheng ea Sweden ka 1997.
Banna bana ba Basotho ba ne ba ile ba qapa sehlopha sena sa ’mino ka 1970 ba ntse ba sebetsa merafong leha koano ba ne ba qalile ho bina ’moho ka 1968.
E ’ngoe ea lipina tse ngotsoeng ke mofu Forere, ‘Ke Ikhethetse’, e ile ea tlala lefatše kamor’a hore sebini sa Amerika Paul Simon a e tsoake le ho e bopa ka lebitso la The Boy in the Bubble (ka Sesotho ke ‘Le Letle Lechoabola’) ’me e ile ea hlahella naheng ea Jeremane moo e ileng ea hapa khau ea Graceland ka 1986.
Access exclusive newsletters, along with previews of
                            new media releases.
Barati ba ’mino oa Famo ba tla hopola khalala ena ea Matšekheng Leribe ka pina tse kang bo ‘Ha Peete Kea Falla’, ‘Forere Ke Ngaka’, ‘Se Ka Nkobisa’ le ‘Sello Sa Lekoa’ har’a tse ling.
Mofu Forere o ile a hapa likhau tse peli selika-likoeng sa ’mino; ea SATMA eo a e fumaneng ka 2006-2008 le ea Ultimate eo a e fumaneng ka 2016-2017.
Moqolotsi o ile ea nonya mor’a mofu Forere e eleng Ntate Chaka Motloheloa maikutlo. O itse o tla sala a hopola ntata’e ka lerato le hlollang le kholiso e ntle ho bana ba hae kantle ho khethollo. O re ntata’e o ne a nyetse basali ba babeli ’me o ne a lula a joetsa bana ba hae hore ke ba hae kaofela ’me ba ea tšoana.
Haele motsoalle oa hae oa mehleng, oa hlooho ea khomo, oa mofu Forere e leng Ntate Mohlomi Ntabanyane ea tsebahalang ka lebitso la Apollo, o re ba ne ba sebetsa le mofu merafong ea Afrika Boroa moo ba ileng ba tleloa ke toro ea ho bina ’mino oa Famo, o neng o bitsoa ‘focho’ ka nako eo ka bo 1968. O re ka nako eno ba ne ba letsa liletsa tsa koriana le sekupu sa rekere se kentsoeng makapakapa feela.
Ntate Apollo o re ka 1969 ba ile ba kopana le monna e mong oa Gauteng ea neng a ba sebele hore ’mino oo oa bona oa hlokahala sea-le-moeng sa Lesedi kapa sa Bantu ka nako eo. O re ke moo ’mino oa bona o ileng oa qala ho tsebahala sechabeng ka pina ea bona ea pele e bitsoang ‘Tau Ea Matšekha’.
Ntate Apollo o re kamor’a hore ’mino oa bona o boele o chorisoe ke bahlahisi ba ’mino ba bitsoang Gallo, ba ile ba iphumana ba kopana le libini tse ngatanyana tseo ba ileng ba sebetsa le tsona tse kenyeletsang Babzi Mlangene, Hendrick Lebona le khamphane ea lekhooa le leng e neng e bitsoa Cool Spot Records.
Ho ea ka Ntate Apollo, mofu Forere e ne e le monna oa thaba (mobolli) ’me o ne a sebetsa litaba tsa hae ka ho itšetleha ka moetlo. O re e ne ele motho ea lokileng ea neng a rata lintho tse ntle ’me a sa rate bobe. O re mofu Forere o ne a sa rate meferefere le liqabang tse atileng kajeno kahar’a libini tsa ’mino oa Famo.
Ha ele Lephoi Mohale, ea tsebisahalang ka lebitso la Khomo Ea Koti Morena Mantša selikalikoeng sa ’mino oa Famo, o re o ne a qale ho rata le ho khahloa ke ’mino oa Famo ka lebaka la ‘Phaumanyetse’ e leng mofu Forere. O re o ne a natefeloa haholo ke pina e bitsoang ‘Matšoanafike Nonyana Tse Ntle Tsena’ e ileng ea mo thokola hore le eena a fetohe sebini sa ’mino oa Famo.
Mofu Paumanyetse o hlokahala tjena a siea bana ba hae ba bahlano. Mofu o tla phomotsoa borokong ba hae ba ho qetela Ha Futho, Ha Mohapi Berea ka la 27 Hlakola monongoaha. O sia litloholo tse 10 le litloholoana tse 5.
 ISSUE:
                                        2222
Published:
                                        Oct,12

                                Next Story

                        Ramaphosa is AU new chairperson
Staff Reporter
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Jan. 27, 2020
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Sepolesa sa Lesotho se akheletse Tona-kholo Motsoahae Thabane lihanaboi hore a iqhoaele haeba a ka itšoaseletsa lefung la mohatsa’e Lipolelo, ele ha a bitselitsoe lipotsong ntlo-kholo ea sepolesa ka Laboraro.
                
Lengolo le ngoletseong Thabane ke Mohlahlami oa Sepolesa, Paseka Mokete, ke mokhoepa oa bobeli o ntšang Lekhoakhoa puo hanong litabeng tsa polao ena eo ba-batseka ba reng lipatlisiso li supa ha a lokela ho araba lipotso tse itseng malebana le lona.
Sethathong, khoeling ea Tšitoe, ngoahola, sepolesa se ile sa kopa tona-kholo ho se hlalosetsa hore na tšebeliso ea mohala oa hae oa thekeng nakong ea polao ea Lipolelo o e tseba joang, kaha ho sibolotsoe hore mohala oo oa letona le leholo la Motlotlehi o ile oa letsetsana le o mong sebakeng le nakong ea polao ea Lipolelo ka selemo sa 2017 – polao e etsahetse ka thokonyana ho motse-moholo Maseru motseng oa Ha ‘Masana ha o leba Bokaota.
Mofu o ile a tšeloa ka likulo ho fihlela a timela ke banna ba sa tsejoeng a le ka koloing e mo lebisang lapeng ha hae, ha ele mopalami e mong ea neng a ena le eena koloing moo o ile a phonyoha ka maqeba a seng mabe. Lipolelo o iketse boea-batho a ne a sa tsoa ahloleloa ke lekhotla la molao hore ke eena eo e leng mohats’a tona-kholo ka molao, kaha ba ne ba e-so hlalane ka molao nyeoe ea bona e ne e ntse e sisintha hona makhotleng moo. Le ha a hlotse nyeoe joalo, ‘M’e Lipolelo ha a kaba a fuoa tlhompho eo e mo lokelang ele molekane oa tona-kholo e litulong ea naha – o ne a fenethoe matsatsi a mabeli feela pele Tona-kholo Thabane a hlapantšoa ele hlooho ea ‘muso oa Lesotho
Access exclusive newsletters, along with previews of
                            new media releases.
Molekane oa hajoale of Tona-kholo Thabane, ‘Maesaiah, eena o ile a hlajoa ka lengolo le mo bitsetsang lipotsong melabana le lona lefuna lena ka la 10 Pherekhong, empa o ile a ikhethela ho se itlhahise sepoleseng le ha ba-‘muso ba ne ba mo tsoma le ka tlas’a majoe. O tlalehoa esale a ipha limenyane a baleha lipotso tsa sepolesa polaong ena, ‘me lekhotla le se le bile le fane ka taelo ea hore hohle moo a bonoang a nokeloe lihanaboi a tšoaroe – esale a ina libono metsing ho fihlela joale. Ho sa le joalo, e se ele makhetlo a mabeli joale, esale lefu la ‘M’e Lipolelo le boela le eba melomong ea sechaba, Tona-kholo Thabane a phatlalatsa hore o itokolla setulong sa ho ba hlooho ea ‘muso – le ha letsatsi la ho leba hae e setse ele pinyane ea hae; empa o tšepisitse hona ha a ntse a phatlalatsa joalo hore a keke a kena-kenana le lipatlisiso tsa sepolesa lefung la Lipolelo ho hang.
 ISSUE:
                                        2222
Published:
                                        Oct,12

                                Next Story

                        Lioli restore pride
Reitumetse Mabaleha
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
Dec. 10, 2019
KA BAQOLOTSI BA RONA
Catch our weekly audio news daily only on Metro Radio
                    Podcast News.

                    Lekhotla le phahameng la Lesotho le fumane mapolesa a boemo bo tlase e leng Dlamini Moeketsi le Monaheng ‘Musi ba le molato oa polao ka maikemisetso le tšenyo ea thepa ka ho senya koloi ea phofu ka ho e thunya.
                
Nyeoeng ena e neng e lutse ka la 10 Tšitoe lekhotleng le phahameng Maseru, bobeli bona bo fumanoe bo ile ba bolaea eo eneng e le hlooho ea tlhatlhobo ea libuka tsa lekhotla la tsamaiso ea motlakase (LEC) mofu monghali Thibello Nteso ketsahalong e etsahetsenbg motseng oa Maseru West haufinayne le feme ea LEC ka la 6 Tlhakola 2017.
Nyeoe ena e fihla pheletsong tjena kamor’a hore bochochisi bo bolelle Moahloli Moroke Mokhesi hore bo koetse bopaki ba bona, ‘me ha bo satla ba le lipaki tse ling hape.
Access exclusive newsletters, along with previews of
                            new media releases.
Babelaelloa bana ba ne ba ile ba fuoa ho emela nyeoe kantle ho chankane ka ho fuoa baile, ‘me baile e ile ea hlakoloa hang hoba ba fumanoe ba le molato.
Nakong ea bopaki ba bona ba ho itšireletsa, babolai bana ba ne ba ile ba bontša ha ba ile ba thunya mofu ba itamolela ho tlhaselo eo a ileng a ba etsetsa eona pele. Leha holejoalo bochochisi bo ile ba raela bopaki bona matjoing e le ba leshano, ka hore baqosuoa ba mpa ba tšireletsa taba ea hore kebona ba bileng morerong oa ho bolaea mofu.
Qalong ea nyeoe ho ne ho qosoa mapolesa a mane, empa a mabeli a akhang ofisiri Tlala Phatela le lepolesa Thaele Ramajoe ba ile ba lokolloa kahore ha ho bopaki bo lekaneng bo ba amahanyang le polao ea Nteso.
 ISSUE:
                                        2222
Published:
                                        Oct,12

                                Next Story

                        ’Maseribane calls for unity
Own Correspondent
                    

                                                            Download online and newspaper rates
Get Lesotho’s fair-minded Opinion and wholesome
                            News.
                        

                            What Matters to You, Matters to Us – Everyday!
                        
